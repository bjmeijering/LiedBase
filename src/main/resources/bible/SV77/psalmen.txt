



Het lot der vromen en der goddelozen
====================================




1
=

1 Welgelukzalig is de man, die niet wandelt in de raad der goddelozen, noch staat op de weg der zondaren, noch zit in het gestoelte der spotters;

2 Maar zijn lust is in des Heeren wet, en hij overdenkt Zijn wet dag en nacht.

3 Want hij zal zijn als een boom, geplant aan waterbeken, die zijn vrucht geeft op zijn tijd, en welks blad niet afvalt; en al wat hij doet, zal wel gelukken.

4 Alzo zijn de goddelozen niet, maar als het kaf, dat de wind wegdrijft.

5 Daarom zullen de goddelozen niet bestaan in het gericht, noch de zondaars in de vergadering der rechtvaardigen.

6 Want de Heere kent de weg der rechtvaardigen; maar de weg der goddelozen zal vergaan.







Strijd en zegepraal van de Messías
==================================




2
=

1 Waarom woeden de heidenen, en bedenken de volken ijdelheid?

2 De koningen der aarde stellen zich op, en de vorsten beraadslagen te zamen tegen de Heere, en tegen Zijn Gezalfde, zeggende:

3 Laat ons hun banden verscheuren, en hun touwen van ons werpen.

4 Die in de hemel woont, zal lachen; de Heere zal hen bespotten.

5 Dan zal Hij tot hen spreken in Zijn toorn, en in Zijn grimmigheid zal Hij hen verschrikken.

6 Ik toch heb Mijn Koning gezalfd over Sion, de berg Mijner heiligheid.

7 Ik zal van het besluit verhalen: De Heere heeft tot Mij gezegd: Gij zijt Mijn Zoon, heden heb Ik U gegenereerd.

8 Eis van Mij, en Ik zal de heidenen geven tot Uw erfdeel, en de einden der aarde tot Uw bezitting.

9 Gij zult hen verpletteren met een ijzeren scepter; Gij zult hen in stukken slaan als een pottenbakkersvat.

10 Nu dan, gij koningen, handelt verstandig; laat u tuchtigen, gij rechters der aarde!

11 Dient de Heere met vreze, en verheugt u met beving.

12 Kust de Zoon, opdat Hij niet toorne, en gij op de weg vergaat, wanneer Zijn toorn maar een weinig zou ontbranden. Welgelukzalig zijn allen, die op Hem betrouwen.







Een morgenlied
==============




3
=

1 Een psalm van David, toen hij vluchtte voor het aangezicht van zijn zoon Absalom.

2 O Heere! hoe zijn mijn tegenpartijders vermenigvuldigd; velen staan tegen mij op.

3 Velen zeggen van mijn ziel: Hij heeft geen heil bij God. Sela.

4 Doch Gij, Heere! zijt een Schild voor mij, mijn Eer, en Die mijn hoofd opheft.

5 Ik riep met mijn stem tot de Heere, en Hij verhoorde mij van de berg Zijner heiligheid. Sela.

6 Ik lag neer en sliep; ik ontwaakte, want de Heere ondersteunde mij.

7 Ik zal niet vrezen voor tienduizenden van volk, die zich rondom tegen mij zetten.

8 Sta op, Heere, verlos mij, mijn God; want Gij hebt al mijn vijanden op het kinnebakken geslagen; de tanden der goddelozen hebt Gij verbroken.

9 Het heil is des Heeren; Uw zegen is over Uw volk. Sela.







Een avondlied
=============




4
=

1 Een psalm van David, voor de opperzangmeester, op Neginôth.

2 Als ik roep, verhoor mij, o God mijner gerechtigheid! In benauwdheid hebt Gij mij ruimte gemaakt; wees mij genadig, en hoor mijn gebed.

3 Gij, mannen, hoe lang zal mijn eer tot schande zijn? Hoe lang zult gij de ijdelheid beminnen, de leugen zoeken? Sela.

4 Weet toch, dat de Heere Zich een gunstgenoot heeft afgezonderd; de Heere zal horen, als ik tot Hem roep.

5 Weest ontsteld, en zondigt niet; spreekt in uw hart op uw leger, en weest stil. Sela.

6 Offert offeranden der gerechtigheid, en vertrouwt op de Heere.

7 Velen zeggen: Wie zal ons het goede doen zien? Verhef Gij over ons het licht van Uw aanschijn, o Heere!

8 Gij hebt vreugde in mijn hart gegeven, meer dan ter tijd, als hun koren en hun most vermenigvuldigd zijn.

9 Ik zal in vrede tezamen neerliggen en slapen; want Gij, o Heere! alleen zult mij doen zeker wonen.







Bede om rechtvaardiging der vromen
==================================




5
=

1 Een psalm van David, voor de opperzangmeester, op de Nechilôth.

2 O Heere, neem mijn redenen ter ore; versta mijn overdenking.

3 Merk op de stem van mijn geroep, o mijn Koning en mijn God! Want tot U zal ik bidden.

4 Des morgens, Heere, zult Gij mijn stem horen; des morgens zal ik mij tot U richten, en wacht houden.

5 Want Gij zijt geen God, Die lust heeft aan goddeloosheid; de boze zal bij U niet verkeren.

6 De onzinnigen zullen voor Uw ogen niet bestaan; Gij haat alle werkers der ongerechtigheid.

7 Gij zult de leugensprekers verdelgen; van de man van bloed en bedrog heeft de Heere een gruwel.

8 Maar ik zal door de grootheid van Uw goedertierenheid in Uw huis ingaan; ik zal mij buigen naar het paleis Uwer heiligheid, in Uw vreze.

9 Heere! Leid mij in Uw gerechtigheid, om mijn verspieders; richt Uw weg voor mijn aangezicht.

10 Want in hun mond is niets rechts, hun binnenste is enkel verderving, hun keel is een open graf, met hun tong vleien zij.

11 Verklaar hen schuldig, o God; laat hen vallen vanwege hun raadslagen; drijf hen heen op de veelheid van hun overtredingen, want zij zijn weerspannig tegen U.

12 Maar laat verblijd zijn allen, die op U betrouwen; laat hen tot in eeuwigheid juichen, omdat Gij hen overdekt; en laat in U van vreugde opspringen, die Uw Naam liefhebben.

13 Want Gij, Heere, zult de rechtvaardige zegenen; Gij zult hem met goedgunstigheid kronen, als met een rondas.







Boetpsalm
=========




6
=

1 Een psalm van David, voor de opperzangmeester, op Neginôth, op de Scheminîth.

2 O Heere, straf mij niet in Uw toorn, en kastijd mij niet in Uw grimmigheid!

3 Wees mij genadig, Heere, want ik ben verzwakt; genees mij, Heere, want mijn beenderen zijn verschrikt.

4 Ja, mijn ziel is zeer verschrikt; en Gij, Heere, hoe lang?

5 Keer weer, Heere, red mijn ziel; verlos mij, om Uw goedertierenheid.

6 Want in de dood is aan U geen gedachtenis; wie zal U loven in het graf?

7 Ik ben moede van mijn zuchten; ik doe mijn bed de ganse nacht zwemmen; ik doornat mijn bedstede met mijn tranen.

8 Mijn oog is doorknaagd van verdriet, is verouderd, vanwege al mijn tegenpartijders.

9 Wijkt van mij, al gij werkers der ongerechtigheid; want de Heere heeft de stem van mijn geween gehoord.

10 De Heere heeft mijn smeking gehoord; de Heere zal mijn gebed aannemen.

11 Al mijn vijanden zullen zeer beschaamd en verbaasd worden; zij zullen terugkeren, zij zullen in een ogenblik beschaamd worden.







Gebed om gerechtigheid
======================




7
=

1 Davids Schiggajôn, dat hij de Heere gezongen heeft, over de woorden van Kusch, de zoon van Jemini.

2 Heere, mijn God, op U betrouw ik; verlos mij van al mijn vervolgers, en red mij.

3 Opdat hij mijn ziel niet rove als een leeuw, die verscheurende, terwijl er geen verlosser is.

4 Heere, mijn God, indien ik dat gedaan heb, indien er onrecht in mijn handen is;

5 Indien ik kwaad vergolden heb hem, die vrede met mij had; (ja, ik heb hem gered, die mij zonder oorzaak benauwde!)

6 Zo vervolge de vijand mijn ziel, en achterhale ze, en vertrede mijn leven ter aarde, en doe mijn eer in het stof wonen! Sela.

7 Sta op, Heere, in Uw toorn, verhef U om de verbolgenheden van mijn benauwers, en ontwaak tot mij; Gij hebt het gericht bevolen.

8 Zo zal de vergadering der volken U omringen; keer dan boven haar weer in de hoogte.

9 De Heere zal de volken recht doen; richt mij, Heere, naar mijn gerechtigheid, en naar mijn oprechtheid, die bij mij is.

10 Laat toch de boosheid der goddelozen een einde nemen, maar bevestig de rechtvaardige, Gij, Die harten en nieren beproeft, o rechtvaardige God!

11 Mijn schild is bij God, Die de oprechten van hart behoudt.

12 God is een rechtvaardige Rechter, en een God, Die te allen dage toornt.

13 Indien hij zich niet bekeert, zo zal Hij Zijn zwaard wetten; Hij heeft Zijn boog gespannen, en die bereid,

14 En heeft dodelijke wapenen voor hem gereed gemaakt; Hij zal Zijn pijlen tegen de verhitte vervolgers te werk stellen.

15 Ziet, hij is in arbeid van ongerechtigheid, en is zwanger van moeite, hij zal leugen baren.

16 Hij heeft een kuil gedolven, en die uitgegraven, maar hij is gevallen in de groeve, die hij gemaakt heeft.

17 Zijn moeite zal op zijn hoofd weerkeren, en zijn geweld op zijn schedel neerdalen.

18 Ik zal de Heere loven naar Zijn gerechtigheid, en de Naam van de Heere, de Allerhoogste, psalmzingen.







Verheffing van Gods majesteit
=============================




8
=

1 Een psalm van David, voor de opperzangmeester, op de Gitthith.

2 O Heere, onze Heere! hoe heerlijk is Uw Naam op de ganse aarde! Gij, die Uw majesteit gesteld hebt boven de hemelen.

3 Uit de mond der kinderkens en der zuigelingen hebt Gij sterkte gegrondvest, om Uw tegenpartijen, om de vijand en wraakgierige te doen ophouden.

4 Als ik Uw hemel aanzie, het werk van Uw vingers, de maan en de sterren, die Gij bereid hebt;

5 Wat is de mens, dat Gij zijner gedenkt, en de zoon des mensen, dat Gij hem bezoekt?

6 En hebt hem een weinig minder gemaakt dan de engelen, en hebt hem met eer en heerlijkheid gekroond?

7 Gij doet hem heersen over de werken Uwer handen; Gij hebt alles onder zijn voeten gezet;

8 Schapen en ossen, die alle; ook mede de dieren des velds.

9 Het gevogelte des hemels, en de vissen der zee; hetgeen de paden der zeeën doorwandelt.

10 O Heere, onze Heere! hoe heerlijk is Uw Naam op de ganse aarde!







Danklied voor een grote verlossing
==================================




9
=

1 Een psalm van David, voor de opperzangmeester, op Mûth-Labbeen.

2 Ik zal de Heere loven met mijn ganse hart; ik zal al Uw wonderen vertellen.

3 In U zal ik mij verblijden, en van vreugde opspringen; ik zal Uw Naam psalmzingen, o Allerhoogste!

4 Omdat mijn vijanden achterwaarts gekeerd, gevallen en vergaan zijn van Uw aangezicht.

5 Want Gij hebt mijn recht en mijn rechtszaak afgedaan; Gij hebt gezeten op de troon, o Rechter der gerechtigheid.

6 Gij hebt de heidenen gescholden, de goddeloze verdelgd, hun naam uitgedelgd, tot in eeuwigheid en altoos.

7 O vijand! zijn de verwoestingen voleindigd in eeuwigheid, en hebt gij de steden uitgeroeid? Hun gedachtenis is met hen vergaan.

8 Maar de Heere zal in eeuwigheid zitten; Hij heeft Zijn troon bereid ten gerichte.

9 En Hij Zelf zal de wereld richten in gerechtigheid, en de volken oordelen in rechtmatigheden.

10 En de Heere zal een Hoog Vertrek zijn voor de verdrukte, een Hoog Vertrek in tijden van benauwdheid.

11 En die Uw Naam kennen, zullen op U vertrouwen, omdat Gij, Heere, niet hebt verlaten degenen, die U zoeken.

12 Psalmzingt de Heere, Die te Sion woont; verkondigt onder de volken Zijn daden.

13 Want Hij zoekt de bloedstortingen, Hij gedenkt ze; Hij vergeet het geroep der ellendigen niet.

14 Wees mij genadig, Heere, zie mijn ellende aan, door mijn haters mij aangedaan, Gij, Die mij verhoogt uit de poorten des doods;

15 Opdat ik Uw ganse lof in de poorten der dochter van Sion vertelle, dat ik mij verheuge in Uw heil.

16 De heidenen zijn gezonken in de groeve, die zij gemaakt hadden; hun voet is gevangen in het net, dat zij verborgen hadden.

17 De Heere is bekend geworden; Hij heeft recht gedaan; de goddeloze is verstrikt in het werk zijner handen! Higgajon, Sela.

18 De goddelozen zullen terugkeren, naar de hel toe, alle godvergetende heidenen.

19 Want de nooddruftige zal niet voor altoos vergeten worden, noch de verwachting der ellendigen in eeuwigheid verloren zijn.

20 Sta op, Heere, laat de mens zich niet versterken; laat de heidenen voor Uw aangezicht geoordeeld worden.

21 O Heere! jaag hun vreze aan; laat de heidenen weten, dat zij mensen zijn. Sela.







Gebed om beteugeling der overmoedige boosheid
=============================================




10
==

1 O Heere! waarom staat Gij van verre? waarom verbergt Gij U in tijden van benauwdheid?

2 De goddeloze vervolgt verhit in hoogmoed de ellendige; laat hen gegrepen worden in de raadslagen, die zij bedacht hebben.

3 Want de goddeloze roemt over de wens zijner ziel; hij zegent de gierigaard, hij lastert de Heere.

4 De goddeloze, gelijk hij zijn neus omhoog steekt, onderzoekt niet; al zijn gedachten zijn, dat er geen God is.

5 Zijn wegen maken te allen tijde smart; Uw oordelen zijn een hoogte, verre van hem; al zijn tegenpartijders, die blaast hij aan.

6 Hij zegt in zijn hart: Ik zal niet wankelen; want ik zal van geslacht tot geslacht in geen kwaad zijn.

7 Zijn mond is vol van vloek, en bedriegerijen, en list; onder zijn tong is moeite en ongerechtigheid.

8 Hij zit in de hinderlaag der dorpen, in verborgen plaatsen doodt hij de onschuldige; zijn ogen verbergen zich tegen de arme.

9 Hij legt lagen in een verborgen plaats, gelijk een leeuw in zijn hol; hij legt lagen, om de ellendige te roven; hij rooft de ellendige, als hij hem trekt in zijn net.

10 Hij duikt ineen, hij buigt zich; en de arme hoop valt in zijn sterke poten.

11 Hij zegt in zijn hart: God heeft het vergeten, Hij heeft Zijn aangezicht verborgen, Hij ziet niet in eeuwigheid.

12 Sta op, Heere God! hef Uw hand op, vergeet de ellendigen niet.

13 Waarom lastert de goddeloze God? zegt in zijn hart: Gij zult het niet zoeken?

14 Gij ziet het immers; want Gij aanschouwt de moeite en het verdriet, opdat men het in Uw hand geve; op U verlaat zich de arme, Gij zijt geweest een Helper van de wees.

15 Breek de arm van de goddeloze en boze; zoek zijn goddeloosheid, totdat Gij haar niet vindt.

16 De Heere is Koning eeuwig en altoos; de heidenen zijn vergaan uit Zijn land.

17 Heere! Gij hebt de wens der zachtmoedigen gehoord; Gij zult hun hart sterken, Uw oor zal opmerken;

18 Om de wees en verdrukte recht te doen; opdat een mens van de aarde niet meer voortvare geweld te bedrijven.







Vertrouwen op God
=================




11
==

1 Een psalm van David, voor de opperzangmeester.

Ik betrouw op de Heere; hoe zegt gij tot mijn ziel: Zwerft heen naar uw gebergte, als een vogel?2 Want ziet, de goddelozen spannen de boog, zij schikken hun pijlen op de pees, om in het donker te schieten naar de oprechten van hart.

3 Voorzeker, de fundamenten worden omgestoten; wat heeft de rechtvaardige bedreven?

4 De Heere is in het paleis Zijner heiligheid, de troon des Heeren is in de hemel; Zijn ogen aanschouwen, Zijn oogleden proeven de mensenkinderen.

5 De Heere proeft de rechtvaardige; maar de goddeloze, en hem, die geweld liefheeft, haat Zijn ziel.

6 Hij zal op de goddelozen regenen strikken, vuur en zwavel; en een geweldige stormwind zal het deel van hun beker zijn.

7 Want de Heere is rechtvaardig, Hij heeft gerechtigheden lief; Zijn aangezicht aanschouwt de oprechte.







God alleen is waarheid
======================




12
==

1 Een psalm van David, voor de opperzangmeester, op de Scheminîth.

2 Behoud, o Heere; want de goedertierene ontbreekt, want de getrouwen zijn weinig geworden onder de mensenkinderen.

3 Zij spreken valsheid, een ieder met zijn naaste, met vleiende lippen; zij spreken met een dubbel hart.

4 De Heere snijde af alle vleiende lippen, de grootsprekende tong.

5 Die daar zeggen: Wij zullen de overhand hebben met onze tong; onze lippen zijn onze! Wie is heer over ons?

6 Om de verwoesting der ellendigen, om het kermen der nooddruftigen, zal Ik nu opstaan, zegt de Heere; Ik zal in behoudenis zetten, die hij aanblaast.

7 De redenen des Heeren zijn reine redenen, zilver, gelouterd in een aarden smeltkroes, gezuiverd zevenmaal.

8 Gij, Heere, zult hen bewaren; Gij zult hen behoeden voor dit geslacht, tot in eeuwigheid.

9 De goddelozen draven rondom, wanneer de snoodsten van de mensenkinderen verhoogd worden.







Blij vertrouwen op God
======================




13
==

1 Een psalm van David, voor de opperzangmeester.

2 Hoe lang, Heere, zult Gij mij steeds vergeten? Hoe lang zult Gij Uw aangezicht voor mij verbergen?

3 Hoe lang zal ik raadslagen voornemen in mijn ziel, droefenis in mijn hart bij dag? Hoe lang zal mijn vijand over mij verhoogd zijn?

4 Aanschouw, verhoor mij, Heere, mijn God; verlicht mijn ogen, opdat ik in de dood niet ontslape;

5 Opdat mijn vijand niet zegge: Ik heb hem overmocht; mijn tegenpartijders zich verheugen, wanneer ik zou wankelen.

6 Maar ik vertrouw op Uw goedertierenheid; mijn hart zal zich verheugen in Uw heil; ik zal de Heere zingen, omdat Hij aan mij welgedaan heeft.







Goddeloosheid der mensen
========================




14
==

1 Een psalm van David, voor de opperzangmeester.

De dwaas zegt in zijn hart: Er is geen God. Zij verderven het, zij maken het gruwelijk met hun werk; er is niemand, die goed doet.2 De Heere heeft uit de hemel neergezien op de mensenkinderen, om te zien, of iemand verstandig was, die God zocht.

3 Zij zijn allen afgeweken, te zamen zijn zij stinkende geworden; er is niemand, die goed doet, ook niet een.

4 Hebben dan alle werkers der ongerechtigheid geen kennis, die mijn volk opeten, alsof zij brood aten? Zij roepen de Heere niet aan.

5 Aldaar zijn zij met vervaardheid vervaard; want God is bij het geslacht van de rechtvaardige.

6 Gij beschaamt de raad van de ellendige, omdat de Heere zijn Toevlucht is.

7 Och, dat Israëls verlossing uit Sion kwam! Als de Heere de gevangenen Zijns volks zal doen weerkeren, dan zal Jakob zich verheugen, Israël zal verblijd zijn.







Kenmerken van de vrome
======================




15
==

1 Een psalm van David.

Heere, wie zal verkeren in Uw tent? Wie zal wonen op de berg Uwer heiligheid?2 Die oprecht wandelt, en gerechtigheid werkt, en die met zijn hart de waarheid spreekt;

3 Die met zijn tong niet kwaadspreekt, zijn metgezellen geen kwaad doet, en geen smaadrede opneemt tegen zijn naaste;

4 In wiens ogen de verworpene veracht is, maar hij eert hen, die de Heere vrezen; heeft hij gezworen tot zijn schade, evenwel verandert hij niet;

5 Die zijn geld niet geeft op woeker, en geen geschenk neemt tegen de onschuldige. Die deze dingen doet, zal niet wankelen in eeuwigheid.







Het hoogste goed
================




16
==

1 Een gouden kleinood van David. Bewaar mij, o God! want ik betrouw op U.

2 O mijn ziel! gij hebt tot de Heere gezegd: Gij zijt de Heere, mijn goedheid raakt niet tot U;

3 Maar tot de heiligen, die op de aarde zijn, en de heerlijken, in wie al mijn lust is.

4 De smarten van hen, die een andere god begiftigen, zullen vermenigvuldigd worden; ik zal hun drankoffers van bloed niet offeren, en hun namen op mijn lippen niet nemen.

5 De Heere is het deel van mijn erve, en van mijn beker; Gij onderhoudt mijn lot.

6 De snoeren zijn mij in liefelijke plaatsen gevallen; ja, een schone erfenis is mij geworden.

7 Ik zal de Heere loven, Die mij raad heeft gegeven; zelfs bij nacht onderwijzen mij mijn nieren.

8 Ik stel de Heere gedurig voor mij, omdat Hij aan mijn rechterhand is, zal ik niet wankelen.

9 Daarom is mijn hart verblijd, en mijn eer verheugt zich; ook zal mijn vlees zeker wonen.

10 Want Gij zult mijn ziel in de hel niet verlaten; Gij zult niet toelaten, dat Uw Heilige de verderving ziet.

11 Gij zult mij het pad des levens bekend maken; verzadiging der vreugde is bij Uw aangezicht; liefelijkheden zijn in Uw rechterhand, eeuwig.







Gebed om redding
================




17
==

1 Een gebed van David.

Heere! hoor de gerechtigheid, merk op mijn geschrei, neem ter ore mijn gebed, met onbedriegelijke lippen gesproken.2 Laat mijn recht van voor Uw aangezicht uitgaan, laat Uw ogen de billijkheden aanschouwen.

3 Gij hebt mijn hart geproefd, des nachts bezocht, Gij hebt mij getoetst. Gij vindt niets; hetgeen ik gedacht heb, overtreedt mijn mond niet.

4 Aangaande de handelingen des mensen, ik heb mij, naar het woord Uwer lippen, gewacht voor de paden van de inbreker;

5 Houdende mijn gangen in Uw sporen, opdat mijn voetstappen niet zouden wankelen.

6 Ik roep U aan, omdat Gij mij verhoort; o God! neig Uw oor tot mij; hoor mijn rede.

7 Maak Uw weldadigheden wonderbaar, Gij, Die verlost degenen, die op U betrouwen, van hen, die tegen Uw rechterhand opstaan!

8 Bewaar mij als het zwart van de oogappel, verberg mij onder de schaduw Uwer vleugelen,

9 Voor het aangezicht van de goddelozen, die mij verwoesten, van mijn doodsvijanden, die mij omringen.

10 Met hun vet sluiten zij zich toe, met hun mond spreken zij hovaardig.

11 In onze gang hebben zij ons nu omsingeld, zij zetten hun ogen op ons, ter aarde neerbukkende.

12 Hij is gelijk als een leeuw, die begeert te roven, en als een jonge leeuw, zittende in verborgen plaatsen.

13 Sta op, Heere, kom zijn aangezicht voor, vel hem neer; bevrijd mijn ziel met Uw zwaard van de goddeloze;

14 Met Uw hand van de lieden, o Heere! van de lieden, die van de wereld zijn, welker deel in dit leven is, welker buik Gij vervult met Uw verborgen schat; de kinderen worden verzadigd, en zij laten hun overschot hun kinderkens achter.

15 Maar ik zal Uw aangezicht in gerechtigheid aanschouwen, ik zal verzadigd worden met Uw beeld, als ik zal opwaken.







Danklied na de overwinning
==========================




18
==

1 Voor de opperzangmeester, een psalm van David, de knecht des Heeren, die de woorden van dit lied tot de Heere gesproken heeft, ten dage, als de Heere hem gered had uit de hand van al zijn vijanden, en uit de hand van Saul.

2 Hij zeide dan: Ik zal U hartelijk liefhebben, Heere, mijn Sterkte!

3 De Heere is mijn Steenrots, en mijn Burg, en mijn Uithelper; mijn God, mijn Rots, op Wie ik betrouw; mijn Schild, en de Hoorn mijns heils, mijn Hoog Vertrek.

4 Ik riep de Heere aan, Die te prijzen is, en werd verlost van mijn vijanden.

5 Banden des doods hadden mij omvangen, en beken Belials verschrikten mij.

6 Banden der hel omringden mij, strikken des doods bejegenden mij.

7 Toen het mij bang was, riep ik de Heere aan, en riep tot mijn God; Hij hoorde mijn stem uit Zijn paleis, en mijn geroep voor Zijn aangezicht kwam in Zijn oren.

8 Toen daverde en beefde de aarde, en de gronden der bergen beroerden zich en daverden, omdat Hij ontstoken was.

9 Rook ging op van Zijn neus, en een vuur uit Zijn mond verteerde; kolen werden daardoor aangestoken.

10 En Hij boog de hemel, en daalde neer, en donkerheid was onder Zijn voeten.

11 En Hij voer op een cherub, en vloog; ja, Hij vloog snel op de vleugelen van de wind.

12 Duisternis zette Hij tot Zijn verberging; rondom Hem was Zijn tent, duisterheid der wateren, wolken des hemels.

13 Van de glans, die vóór Hem was, dreven Zijn wolken daarheen, hagel en vurige kolen.

14 En de Heere donderde in de hemel, en de Allerhoogste gaf Zijn stem, hagel en vurige kolen.

15 En Hij zond Zijn pijlen uit, en verstrooide ze; en Hij vermenigvuldigde de bliksemen, en verschrikte ze.

16 En de diepe kolken der wateren werden gezien, en de gronden der wereld werden blootgelegd, door Uw schelden, o Heere! door het geblaas van de wind van Uw neus.

17 Hij zond van de hoogte, Hij nam mij, Hij trok mij op uit grote wateren.

18 Hij verloste mij van mijn sterke vijand, en van mijn haters, omdat zij machtiger waren dan ik.

19 Zij hadden mij bejegend ten dage van mijn ongeval; maar de Heere was mij tot een Steunsel.

20 En Hij voerde mij uit in de ruimte, Hij rukte mij uit, want Hij had lust aan mij.

21 De Heere vergold mij naar mijn gerechtigheid, Hij gaf mij terug naar de reinheid van mijn handen.

22 Want ik heb de wegen des Heeren gehouden, en ben van mijn God niet goddeloos afgegaan.

23 Want al Zijn rechten waren voor mij, en Zijn inzettingen deed ik niet van mij weg.

24 Maar ik was oprecht bij Hem, en ik wachtte mij voor mijn ongerechtigheid.

25 Zo gaf de Heere mij terug naar mijn gerechtigheid, naar de reinheid van mijn handen, voor Zijn ogen.

26 Bij de goedertierene houdt Gij U goedertieren, bij de oprechte man houdt Gij U oprecht.

27 Bij de reine houdt Gij U rein, maar bij de verkeerde bewijst Gij U een Worstelaar.

28 Want Gij verlost het bedrukte volk, maar de hoge ogen vernedert Gij.

29 Want Gij doet mijn lamp lichten; de Heere, mijn God, doet mijn duisternis opklaren.

30 Want met U loop ik door een bende, en met mijn God spring ik over een muur.

31 Gods weg is volmaakt; de rede des Heeren is doorlouterd; Hij is een Schild voor allen, die op Hem betrouwen.

32 Want wie is God, behalve de Heere? En wie is een Rotssteen, dan alleen onze God?

33 Het is God, Die mij met kracht omgordt; en Hij heeft mijn weg volkomen gemaakt.

34 Hij maakt mijn voeten zoals van de hinden, en Hij stelt mij op mijn hoogten.

35 Hij leert mijn handen ten strijde, zodat een stalen boog met mijn armen verbroken is.

36 Ook hebt Gij mij het schild Uws heils gegeven, en Uw rechterhand heeft mij ondersteund, en Uw zachtmoedigheid heeft mij groot gemaakt.

37 Gij hebt mijn voetstap ruim gemaakt onder mij, en mijn enkels hebben niet gewankeld.

38 Ik achtervolgde mijn vijanden, en trof hen aan; en ik keerde niet weer, totdat ik hen verdelgd had.

39 Ik doorstak hen, dat zij niet weer konden opstaan; zij vielen onder mijn voeten.

40 Want Gij omgorddet mij met kracht ten strijde; Gij deedt onder mij neerbukken, die tegen mij opstonden.

41 En Gij gaaft mij de nek van mijn vijanden, en mijn haters, die vernielde ik.

42 Zij riepen, maar er was geen verlosser; tot de Heere, maar Hij antwoordde hun niet.

43 Toen vergruisde ik hen als stof voor de wind; ik ruimde hen weg als slijk der straten.

44 Gij hebt mij uitgeholpen van de twisten des volks; Gij hebt mij gesteld tot een hoofd der heidenen; het volk, dat ik niet kende, heeft mij gediend.

45 Zodra hun oor van mij hoorde, hebben zij mij gehoorzaamd; vreemden hebben zich mij geveinsd onderworpen.

46 Vreemden zijn vervallen, en hebben gesidderd uit hun burchten.

47 De Heere leeft, en geloofd zij mijn Rotssteen, en verhoogd zij de God mijns heils!

48 De God, Die mij volkomen wraak geeft, en de volken onder mij brengt;

49 Die mij uithelpt van mijn vijanden; ja, Gij verhoogt mij boven hen, die tegen mij opstaan; Gij redt mij van de man des gewelds.

50 Daarom zal ik U, o Heere! loven onder de heidenen; en Uw Naam zal ik psalmzingen;

51 Die de verlossingen van Zijn koning groot maakt, en goedertierenheid doet aan Zijn gezalfde, aan David en aan zijn zaad tot in eeuwigheid.







De heerlijkheid Gods geopenbaard in natuur en wet
=================================================




19
==

1 Een psalm van David, voor de opperzangmeester.

2 De hemelen vertellen Gods eer, en het uitspansel verkondigt het werk Zijner handen.

3 De dag aan de dag stort overvloedig spraak uit, en de nacht aan de nacht toont wetenschap.

4 Geen spraak, en geen woorden zijn er, waar hun stem niet wordt gehoord.

5 Hun richtsnoer gaat uit over de ganse aarde, en hun redenen aan het einde der wereld; Hij heeft er een tent in gesteld voor de zon.

6 En die is als een bruidegom, uitgaande uit zijn slaapkamer; zij is vrolijk als een held, om het pad te lopen.

7 Haar uitgang is van het einde des hemels, en haar omloop tot aan de einden ervan; en niets is verborgen voor haar hitte.

8 De wet des Heeren is volmaakt, bekerende de ziel; de getuigenis des Heeren is gewis, de eenvoudigen wijsheid gevende.

9 De bevelen des Heeren zijn recht, verblijdende het hart; het gebod des Heeren is zuiver, verlichtende de ogen.

10 De vreze des Heeren is rein, bestaande tot in eeuwigheid, de rechten des Heeren zijn waarheid, samen zijn zij rechtvaardig.

11 Zij zijn begeerlijker dan goud, ja, dan veel fijn goud; en zoeter dan honing en honingzeem.

12 Ook wordt Uw knecht daardoor duidelijk vermaand; in het houden van die is grote loon.

13 Wie zou de afdwalingen verstaan? Reinig mij van de verborgen afdwalingen.

14 Houd Uw knecht ook terug van trotsheden; laat ze niet over mij heersen; dan zal ik oprecht zijn en rein van grote overtreding.

15 Laat de redenen van mijn mond, en de overdenking van mijn hart welbehagelijk zijn voor Uw aangezicht, o Heere, mijn Rotssteen en mijn Verlosser!







Gebed voor de koning, als hij optrekt in de strijd
==================================================




20
==

1 Een psalm van David, voor de opperzangmeester.

2 De Heere verhore u in de dag der benauwdheid; de Naam van de God Jakobs zette u in een hoog vertrek.

3 Hij zende uw hulp uit het heiligdom, en ondersteune u uit Sion.

4 Hij gedenke al uw spijsoffers, en make uw brandoffer tot as. Sela.

5 Hij geve u naar uw hart, en vervulle al uw raad.

6 Wij zullen juichen over uw heil, en de vaandels opsteken in de Naam van onze God. De Heere vervulle al uw begeerten.

7 Alsnu weet ik, dat de Heere Zijn Gezalfde behoudt; Hij zal hem verhoren uit de hemel Zijner heiligheid; het heil van Zijn rechterhand zal zijn met mogendheden.

8 Dezen vermelden van wagens, en die van paarden; maar wij zullen vermelden van de Naam van de Heere, onze God.

9 Zij hebben zich gekromd, en zijn gevallen; maar wij zijn gerezen en staande gebleven.

10 O Heere! behoud; die Koning verhore ons ten dage van ons roepen.







Dankzegging voor de overwinning
===============================




21
==

1 Een psalm van David, voor de opperzangmeester.

2 O Heere! de koning is verblijd over Uw sterkte; en hoezeer is hij verheugd over Uw heil!

3 Gij hebt hem de wens van zijn hart gegeven, en de uitspraak van zijn lippen hebt Gij niet geweerd. Sela.

4 Want Gij komt hem voor met zegeningen van het goede; op zijn hoofd zet Gij een kroon van fijn goud.

5 Het leven heeft hij van U begeerd. Gij hebt het hem gegeven; lengte van dagen, eeuwig en altoos.

6 Groot is zijn eer door Uw heil; majesteit en heerlijkheid hebt Gij hem toegevoegd.

7 Want Gij zet hem tot zegeningen in eeuwigheid; Gij vervrolijkt hem door vreugde met Uw aangezicht.

8 Want de koning vertrouwt op de Heere, en door de goedertierenheid van de Allerhoogste zal hij niet wankelen.

9 Uw hand zal al uw vijanden vinden; uw rechterhand zal uw haters vinden.

10 Gij zult hen zetten als een vurige oven ten tijde van uw toornig aangezicht; de Heere zal hen in Zijn toorn verslinden, en het vuur zal hen verteren.

11 Gij zult hun vrucht van de aarde verdelgen, en hun zaad van de kinderen der mensen.

12 Want zij hebben kwaad tegen U beraamd; zij hebben een schandelijke daad bedacht, doch zullen niets vermogen.

13 Want Gij zult hen zetten tot een doelwit; met Uw pezen zult Gij het op hun aangezicht toeleggen.

14 Verhoog U, Heere! in Uw sterkte; zo zullen wij zingen, en Uw macht met psalmen loven.







Verlaten en toch roepende tot God
=================================




22
==

1 Een psalm van David, voor de opperzangmeester, op Aijeleth hasscháchar.

2 Mijn God, mijn God! waarom hebt Gij mij verlaten, verre zijnde van mijn verlossing, van de woorden van mijn brullen?

3 Mijn God! Ik roep des daags, maar Gij antwoordt niet; en des nachts, en ik heb geen stilte.

4 Doch Gij zijt heilig, wonende onder de lofzangen Israëls.

5 Op U hebben onze vaders vertrouwd; zij hebben vertrouwd, en Gij hebt hen uitgeholpen.

6 Tot U hebben zij geroepen, en zijn uitgered; op U hebben zij vertrouwd, en zijn niet beschaamd geworden.

7 Maar ik ben een worm en geen man, een smaad van mensen, en veracht van het volk.

8 Allen, die mij zien, bespotten mij; zij steken de lip uit, zij schudden het hoofd, zeggende:

9 Hij heeft het op de Heere gewenteld, dat Hij hem nu uithelpe, dat Hij hem redde, daar Hij lust aan hem heeft!

10 Gij zijt het immers, Die mij uit de buik hebt uitgetogen; Die mij hebt doen vertrouwen, zijnde aan de borsten mijner moeder.

11 Op U ben ik geworpen van de baarmoeder af; van de buik mijner moeder aan zijt Gij mijn God.

12 Zo wees niet verre van mij, want benauwdheid is nabij; want er is geen helper.

13 Vele varren hebben mij omsingeld, sterke stieren van Basan hebben mij omringd.

14 Zij hebben hun mond tegen mij opgesperd, als een verscheurende en brullende leeuw.

15 Ik ben uitgestort als water, en al mijn beenderen hebben zich vaneen gescheiden; mijn hart is als was, het is gesmolten in het midden van mijn ingewand.

16 Mijn kracht is verdroogd als een potscherf, en mijn tong kleeft aan mijn gehemelte; en Gij legt mij in het stof des doods.

17 Want honden hebben mij omsingeld; een vergadering van boosdoeners heeft mij omgeven; zij hebben mijn handen en mijn voeten doorgraven.

18 Al mijn beenderen zou ik kunnen tellen; zij schouwen het aan, zij zien op mij.

19 Zij delen mijn klederen onder zich, en werpen het lot over mijn gewaad.

20 Maar Gij, Heere! wees niet verre; mijn Sterkte! haast U tot mijn hulp.

21 Red mijn ziel van het zwaard, mijn eenzame van het geweld van de hond.

22 Verlos mij uit de muil van de leeuw; en verhoor mij van de hoornen der eenhoornen.

23 Zo zal ik Uw Naam mijn broeders vertellen; in het midden der gemeente zal ik U prijzen.

24 Gij, die de Heere vreest! prijst Hem; al gij zaad van Jakob! Vereert Hem; en ontziet u voor Hem, al gij zaad van Israël!

25 Want Hij heeft niet veracht, noch verfoeid de verdrukking van de verdrukte, noch Zijn aangezicht voor hem verborgen; maar Hij heeft gehoord, als die tot Hem riep.

26 Van U zal mijn lof zijn in een grote gemeente; ik zal mijn geloften betalen in tegenwoordigheid van hen, die Hem vrezen.

27 De zachtmoedigen zullen eten en verzadigd worden; zij zullen de Heere prijzen, die Hem zoeken; uw hart zal in eeuwigheid leven.

28 Alle einden der aarde zullen het gedenken, en zich tot de Heere bekeren; en alle geslachten der heidenen zullen voor Uw aangezicht aanbidden.

29 Want het koninkrijk is des Heeren, en Hij heerst onder de heidenen.

30 Alle vetten op aarde zullen eten, en aanbidden; allen, die in het stof neerdalen, zullen voor Zijn aangezicht neerbukken; en die zijn ziel bij het leven niet kan houden.

31 Het zaad zal Hem dienen; het zal de Heere aangeschreven worden tot in geslachten.

32 Zij zullen aankomen, en Zijn gerechtigheid verkondigen aan het volk, dat geboren wordt, omdat Hij het gedaan heeft.







De Heere is mijn Herder
=======================




23
==

1 Een psalm van David.

De Heere is mijn Herder, mij zal niets ontbreken.2 Hij doet mij neerliggen in grazige weiden; Hij voert mij zachtjes aan zeer stille wateren.

3 Hij verkwikt mijn ziel; Hij leidt mij in het spoor der gerechtigheid, om Zijns Naams wil.

4 Al ging ik ook in een dal van de schaduw des doods, ik zou geen kwaad vrezen, want Gij zijt met mij; Uw stok en Uw staf, die vertroosten mij.

5 Gij richt de tafel toe voor mijn aangezicht, tegenover mijn tegenpartijders; Gij maakt mijn hoofd vet met olie, mijn beker is overvloeiende.

6 Immers zullen mij het goede en de weldadigheid volgen al de dagen mijns levens; en ik zal in het huis des Heeren blijven in lengte van dagen.







De Koning der ere en Zijn volk
==============================




24
==

1 Een psalm van David.

De aarde is des Heeren, alsook haar Volheid, de wereld, en die daarin wonen.2 Want Hij heeft ze gegrond op de zeeën, en heeft ze gevestigd op de rivieren.

3 Wie zal klimmen op de berg des Heeren, en wie zal staan in de plaats Zijner heiligheid?

4 Die rein van handen, en zuiver van hart is, die zijn ziel niet opheft tot ijdelheid, en die niet bedriegelijk zweert;

5 Die zal de zegen ontvangen van de Heere, en gerechtigheid van de God zijns heils.

6 Dat is het geslacht van hen, die naar Hem vragen, die Uw aangezicht zoeken, dat is Jakob! Sela.

7 Heft uw hoofden op, gij poorten, en verheft u, gij eeuwige deuren, opdat de Koning der ere inga!

8 Wie is de Koning der ere? De Heere, sterk en geweldig, de Heere, geweldig in de strijd.

9 Heft uw hoofden op, gij poorten, ja, heft op, gij eeuwige deuren! opdat de Koning der ere inga!

10 Wie is Hij, deze Koning der ere? De Heere der heerscharen, Die is de Koning der ere. Sela.







Gebed om bescherming en vergeving
=================================




25
==

1 Een psalm van David.

Aleph. Tot U, o Heere! hef ik mijn ziel op.2 Beth. Mijn God! op U vertrouw ik; laat mij niet beschaamd worden; laat mijn vijanden niet van vreugde opspringen over mij.

3 Gimel. Ja, allen, die U verwachten, zullen niet beschaamd worden; zij zullen beschaamd worden, die trouweloos handelen zonder oorzaak.

4 Daleth. Heere! maak mij Uw wegen bekend, leer mij Uw paden.

5 He. Vau. Leid mij in Uw waarheid, en leer mij, want Gij zijt de God mijns heils; U verwacht ik de ganse dag.

6 Zain. Gedenk, Heere! Uw barmhartigheden en Uw goedertierenheden, want die zijn van eeuwigheid.

7 Cheth. Gedenk niet de zonden van mijn jonkheid, noch mijn overtredingen; gedenk mij naar Uw goedertierenheid, om Uw goedheid, o Heere!

8 Teth. De Heere is goed en recht; daarom zal Hij de zondaars onderwijzen in de weg.

9 Jod. Hij zal de zachtmoedigen leiden in het recht, en Hij zal de zachtmoedigen Zijn weg leren.

10 Caph. Alle paden des Heeren zijn goedertierenheid en waarheid, voor hen, die Zijn verbond en Zijn getuigenissen bewaren.

11 Lamed. Om Uws Naams wil, Heere! zo vergeef mijn ongerechtigheid, want die is groot.

12 Mem. Wie is de man, die de Heere vreest? Hij zal hem onderwijzen in de weg, die hij zal hebben te verkiezen.

13 Nun. Zijn ziel zal vernachten in het goede, en zijn zaad zal de aarde beërven.

14 Samech. De verborgenheid des Heeren is voor hen, die Hem vrezen; en Zijn verbond, om hun die bekend te maken.

15 Ain. Mijn ogen zijn gedurig op de Heere, want Hij zal mijn voeten uit het net uitvoeren.

16 Pe. Wend U tot mij, en wees mij genadig, want ik ben eenzaam en ellendig.

17 Tsade. De benauwdheden mijns harten hebben zich wijd uitgestrekt; voer mij uit mijn noden.

18 Resch. Zie mijn ellende aan, en mijn moeite, en neem weg al mijn zonden.

19 Resch. Zie mijn vijanden, want zij vermenigvuldigen, en zij haten mij met een gewelddadige haat.

20 Schin. Bewaar mijn ziel, en red mij; laat mij niet beschaamd worden, want ik betrouw op U.

21 Thau. Laat oprechtheid en vroomheid mij behoeden, want ik verwacht U.

22 O God! verlos Israël uit al zijn benauwdheden.







Betuiging van onschuld en vroomheid
===================================




26
==

1 Een psalm van David!

Doe mij recht, Heere! want ik wandel in mijn oprechtheid; en ik vertrouw op de Heere, ik zal niet wankelen.2 Proef mij, Heere, en doorzoek mij; toets mijn nieren en mijn hart.

3 Want Uw goedertierenheid is voor mijn ogen, en ik wandel in Uw waarheid.

4 Ik zit niet bij ijdele lieden, en met geveinsde lieden ga ik niet om.

5 Ik haat de vergadering der boosdoeners, en bij de goddelozen zit ik niet.

6 Ik was mijn handen in onschuld, en ik ga rondom Uw altaar, o Heere!

7 Om te doen horen de stem des lofs, en om te vertellen al Uw wonderen.

8 Heere! ik heb lief de woning van Uw huis, en de plaats van de tabernakel Uwer eer.

9 Raap mijn ziel niet weg met de zondaren, noch mijn leven met de mannen des bloeds;

10 In wier handen schandelijk bedrijf is, en wier rechterhand vol geschenken is.

11 Maar ik wandel in mijn oprechtheid, verlos mij dan en wees mij genadig.

12 Mijn voet staat op effen baan; ik zal de Heere loven in de vergaderingen.







Sterk in de Heere
=================




27
==

1 Een psalm van David.

De Heere is mijn Licht en mijn Heil, voor wie zou ik vrezen? De Heere is mijn levenskracht, voor wie zou ik vervaard zijn?2 Toen de bozen, mijn tegenpartijen, en mijn vijanden tegen mij, tot mij naderden, om mijn vlees te eten, struikelden zij zelf, en vielen.

3 Ofschoon een leger mij belegerde, mijn hart zou niet vrezen; ofschoon een oorlog tegen mij opstond, zo vertrouw ik hierop.

4 Eén ding heb ik van de Heere begeerd, dat zal ik zoeken: dat ik al de dagen mijns levens mocht wonen in het huis des Heeren, om de liefelijkheid des Heeren te aanschouwen, en te onderzoeken in Zijn tempel.

5 Want Hij versteekt mij in Zijn hut, ten dage des kwaads; Hij verbergt mij in het verborgene van Zijn tent; Hij verhoogt mij op een rotssteen.

6 Ook nu zal mijn hoofd verhoogd worden boven mijn vijanden, die rondom mij zijn, en ik zal in Zijn tent offeranden des geklanks offeren; ik zal zingen, ja, psalmzingen de Heere.

7 Hoor, Heere! mijn stem, als ik roep; en wees mij genadig, en antwoord mij.

8 Mijn hart zegt tot U: Gij zegt: Zoek Mijn aangezicht; ik zoek Uw aangezicht, o Heere!

9 Verberg Uw aangezicht niet voor mij, keer Uw knecht niet af in toorn; Gij zijt mijn Hulp geweest, begeef mij niet, en verlaat mij niet, o God mijns heils!

10 Want mijn vader en mijn moeder hebben mij verlaten, maar de Heere zal mij aannemen.

11 Heere! leer mij Uw weg, en leid mij in het rechte pad, om mijn verspieders.

12 Geef mij niet over in de begeerte van mijn tegenpartijders; want valse getuigen zijn tegen mij opgestaan, alsook die geweld uitblaast.

13 Zo ik niet had geloofd, dat ik het goede des Heeren zou zien in het land der levenden, ik ware vergaan.

14 Wacht op de Heere, wees sterk, en Hij zal uw hart versterken, ja, wacht op de Heere.







Gebed om verlossing
===================




28
==

1 Een psalm van David.

Tot U roep ik, Heere! mijn Rotssteen, houd U niet als doof van mij af; opdat ik niet, zo Gij van mij stil houdt, vergeleken worde met hen, die in de kuil neerdalen.2 Hoor de stem van mijn smekingen, als ik tot U roep, als ik mijn handen ophef naar de aanspraakplaats Uwer heiligheid.

3 Trek mij niet weg met de goddelozen, en met de werkers der ongerechtigheid, die van vrede spreken met hun naasten, maar kwaad is in hun hart.

4 Geef hun naar hun doen, en naar de boosheid van hun handelingen; geef hun naar het werk hunner handen; doe hun vergelding tot hen weerkeren.

5 Omdat zij niet letten op de daden des Heeren, noch op het werk Zijner handen, zo zal Hij hen afbreken en zal hen niet bouwen.

6 Geloofd zij de Heere, want Hij heeft de stem van mijn smekingen gehoord.

7 De Heere is mijn Sterkte en mijn Schild; op Hem heeft mijn hart vertrouwd, en ik ben geholpen; daarom springt mijn hart van vreugde, en ik zal Hem met mijn gezang loven.

8 De Heere is hun Sterkte, en Hij is de Sterkheid der verlossingen van Zijn Gezalfde.

9 Verlos Uw volk, en zegen Uw erve, en weid hen, en verhef hen tot in eeuwigheid.







Gods majesteit in het onweer
============================




29
==

1 Een psalm van David.

Geeft de Heere, gij kinderen der machtigen! geeft de Heere eer en sterkte.2 Geeft de Heere de eer Zijns Naams, aanbidt de Heere in de heerlijkheid van het heiligdom.

3 De stem des Heeren is op de wateren, de God der ere dondert; de Heere is op de grote wateren.

4 De stem des Heeren is met kracht, de stem des Heeren is met heerlijkheid.

5 De stem des Heeren breekt de cederen; ja, de Heere verbreekt de cederen van Libanon.

6 En Hij doet ze huppelen als een kalf, de Libanon en Sirjon als een jonge eenhoorn.

7 De stem des Heeren houwt er vlammen vuur uit.

8 De stem des Heeren doet de woestijn beven; de Heere doet de woestijn Kades beven.

9 De stem des Heeren doet de hinden jongen werpen, en ontbloot de wouden; maar in Zijn tempel zegt Hem een ieder eer.

10 De Heere heeft gezeten over de watervloed; ja, de Heere zit, Koning in eeuwigheid.

11 De Heere zal Zijn volk sterkte geven; de Heere zal Zijn volk zegenen met vrede.







Danklied voor genezing
======================




30
==

1 Een psalm, een lied der inwijding van Davids huis.

2 Ik zal U verhogen, Heere, want Gij hebt mij opgetrokken, en mijn vijanden over mij niet verblijd.

3 Heere, mijn God! ik heb tot U geroepen, en Gij hebt mij genezen.

4 Heere! Gij hebt mijn ziel uit het graf opgevoerd; Gij hebt mij bij het leven behouden, dat ik in de kuil niet ben neergedaald.

5 Psalmzingt de Heere, gij Zijn gunstgenoten! en zegt lof ter gedachtenis van Zijn heiligheid.

6 Want een ogenblik is er in Zijn toorn, maar een leven in Zijn goedgunstigheid; des avonds vernacht het geween, maar des morgens is er gejuich.

7 Ik zeide wel in mijn voorspoed: Ik zal niet wankelen in eeuwigheid.

8 Want, Heere! Gij hadt mijn berg door Uw goedgunstigheid vastgezet; maar toen Gij Uw aangezicht verborgt, werd ik verschrikt.

9 Tot U, Heere! riep ik, en ik smeekte tot de Heere:

10 Wat gewin is er in mijn bloed, in mijn neerdalen tot de groeve? Zal U het stof loven? Zal het Uw waarheid verkondigen?

11 Hoor, Heere! en wees mij genadig; Heere! wees mij een Helper.

12 Gij hebt mij mijn weeklacht veranderd in een rei; Gij hebt mijn zak ontbonden, en mij met blijdschap omgord;

13 Opdat mijn eer U psalmzinge, en niet zwijge. Heere, mijn God! in eeuwigheid zal ik U loven.







Klachten, gebed en dank
=======================




31
==

1 Een psalm van David, voor de opperzangmeester.

2 Op U, o Heere! betrouw ik, laat mij niet beschaamd worden in eeuwigheid; help mij uit door Uw gerechtigheid.

3 Neig Uw oor tot mij, red mij haastig; wees mij tot een sterke Rotssteen, tot een zeer vast Huis, om mij te behouden.

4 Want Gij zijt mijn Steenrots en mijn Burg; leid mij dan, en voer mij, om Uws Naams wil.

5 Doe mij uitgaan uit het net, dat zij voor mij verborgen hebben, want Gij zijt mijn Sterkte.

6 In Uw hand beveel ik mijn geest; Gij hebt mij verlost, Heere, Gij, God der waarheid!

7 Ik haat hen, die op valse ijdelheden acht nemen, en ik betrouw op de Heere.

8 Ik zal mij verheugen en verblijden in Uw goedertierenheid, omdat Gij mijn ellende hebt aangezien, en mijn ziel in benauwdheden gekend;

9 En mij niet hebt overgeleverd in de hand van de vijand; Gij hebt mijn voeten doen staan in de ruimte.

10 Wees mij genadig, Heere! want het is mij bang; van verdriet is doorknaagd mijn oog, mijn ziel en mijn buik.

11 Want mijn leven is verteerd door droefenis, en mijn jaren door zuchten; mijn kracht is vervallen door mijn ongerechtigheid, en mijn beenderen zijn doorknaagd.

12 Vanwege al mijn tegenpartijders ben ik ook mijn naburen grotelijks tot een smaad geworden, en mijn bekenden tot een schrik; die mij op de straten zien, vluchten van mij weg.

13 Ik ben uit het hart vergeten als een dode; ik ben geworden als een bedorven vat.

14 Want ik hoorde de naspraak van velen; vreze is rondom, daar zij tezamen tegen mij beraadslagen; zij denken mijn ziel te nemen.

15 Maar ik vertrouw op U, o Heere! Ik zeg: Gij zijt mijn God.

16 Mijn tijden zijn in Uw hand; red mij van de hand van mijn vijanden, en van mijn vervolgers.

17 Laat Uw aangezicht over Uw knecht lichten; verlos mij door Uw goedertierenheid.

18 Heere! laat mij niet beschaamd worden, want ik roep U aan; laat de goddelozen beschaamd worden, laat hen zwijgen in het graf.

19 Laat de valse lippen stom worden, die hard spreken tegen de rechtvaardige, in hoogmoed en verachting.

20 O, hoe groot is Uw goed, dat Gij weggelegd hebt voor hen, die U vrezen; dat Gij gewerkt hebt voor hen, die op U betrouwen, in de tegenwoordigheid der mensenkinderen!

21 Gij verbergt hen in het verborgene van Uw aangezicht voor de hoogmoedigheden van de man; Gij versteekt hen in een hut voor de twist der tongen.

22 Geloofd zij de Heere, want Hij heeft Zijn goedertierenheid aan mij wonderlijk gemaakt, mij voerende als in een vaste stad.

23 Ik zeide wel in mijn haasten: Ik ben afgesneden van voor Uw ogen; dan nog hoordet Gij de stem van mijn smekingen, als ik tot U riep.

24 Hebt de Heere lief, gij, al Zijn gunstgenoten! want de Heere behoedt de gelovigen, en vergeldt overvloedig hem, die hoogmoed bedrijft.

25 Weest sterk, en Hij zal uw hart versterken, gij allen, die op de Heere hoopt!







Boetpsalm
=========




32
==

1 Een onderwijzing van David.

Welgelukzalig is hij, wiens overtreding vergeven, wiens zonde bedekt is.2 Welgelukzalig is de mens, die de Heere de ongerechtigheid niet toerekent, en in wiens geest geen bedrog is.

3 Toen ik zweeg, werden mijn beenderen verouderd, in mijn brullen de ganse dag.

4 Want Uw hand was dag en nacht zwaar op mij; mijn sap werd veranderd in zomerdroogten. Sela.

5 Mijn zonde maakte ik U bekend, en mijn ongerechtigheid bedekte ik niet. Ik zeide: Ik zal belijdenis van mijn overtredingen doen voor de Heere; en Gij vergaaft de ongerechtigheid mijner zonde. Sela.

6 Hierom zal U iedere heilige aanbidden in vindenstijd; ja, in een overloop van grote wateren zullen zij hem niet aanraken.

7 Gij zijt mij een Verberging; Gij behoedt mij voor benauwdheid; Gij omringt mij met vrolijke gezangen van bevrijding. Sela.

8 Ik zal u onderwijzen, en u leren van de weg, die gij gaan zult; Ik zal raad geven, Mijn oog zal op u zijn.

9 Weest niet gelijk een paard, gelijk een muilezel, hetwelk geen verstand heeft, welks muil men breidelt met toom en gebit, opdat het tot u niet nadere.

10 De goddeloze heeft veel smarten, maar die op de Heere vertrouwt, die zal de goedertierenheid omringen.

11 Verblijdt u in de Heere, en verheugt u, gij rechtvaardigen! en zingt vrolijk, al gij oprechten van hart!







Loflied op de almacht en genade van God
=======================================




33
==

1 Gij rechtvaardigen! zingt vrolijk in de Heere; lof betaamt de oprechten.

2 Looft de Heere met de harp; psalmzingt Hem met de luit en het tiensnarig instrument.

3 Zingt Hem een nieuw lied; speelt wel met vrolijk geschal.

4 Want het woord des Heeren is recht, en al Zijn werk getrouw.

5 Hij heeft gerechtigheid en gericht lief; de aarde is vol van de goedertierenheid des Heeren.

6 Door het Woord des Heeren zijn de hemelen gemaakt, en door de Geest van Zijn mond al hun heer.

7 Hij vergadert de wateren der zee als op een hoop; Hij stelt de afgronden tot schatkamers.

8 Laat de ganse aarde voor de Heere vrezen; laat alle inwoners van de wereld voor Hem schrikken.

9 Want Hij spreekt, en het is er; Hij gebiedt, en het staat er.

10 De Heere vernietigt de raad der heidenen; Hij breekt de gedachten der volken.

11 Maar de raad des Heeren bestaat in eeuwigheid, de gedachten Zijns harten van geslacht tot geslacht.

12 Welgelukzalig is het volk, welks God de Heere is; het volk, dat Hij Zich ten erve verkoren heeft.

13 De Heere schouwt uit de hemel, en ziet alle mensenkinderen.

14 Hij ziet uit van Zijn vaste woonplaats op alle inwoners der aarde.

15 Hij formeert hun aller hart; Hij let op al hun werken.

16 Een koning wordt niet behouden door een groot leger; een held wordt niet gered door grote kracht;

17 Het paard feilt ter overwinning, en bevrijdt niet door zijn grote sterkte.

18 Ziet, het oog des Heeren is over hen, die Hem vrezen, op hen, die op Zijn goedertierenheid hopen.

19 Om hun ziel van de dood te redden, en om hen bij het leven te houden in de honger.

20 Onze ziel verbeidt de Heere; Hij is onze Hulp en ons Schild.

21 Want ons hart is in Hem verblijd, omdat wij op de Naam Zijner heiligheid vertrouwen.

22 Uw goedertierenheid, Heere! zij over ons; zoals wij op U hopen.







God beschermt de gelovigen
==========================




34
==

1 Een psalm van David, toen hij zijn gelaat veranderd had voor het aangezicht van Abimélech, die hem wegjoeg, dat hij doorging.

2 Aleph. Ik zal de Heere loven te allen tijde; Zijn lof zal gedurig in mijn mond zijn.

3 Beth. Mijn ziel zal zich beroemen in de Heere; de zachtmoedigen zullen het horen en verblijd zijn.

4 Gimel. Maakt de Heere met mij groot, en laat ons Zijn Naam samen verhogen.

5 Daleth. Ik heb de Heere gezocht, en Hij heeft mij geantwoord, en mij uit al mijn vrezen gered.

6 He. Vau. Zij hebben op Hem gezien, ja, Hem als een waterstroom aangelopen; en hun aangezichten zijn niet schaamrood geworden.

7 Zain. Deze ellendige riep, en de Heere hoorde; en Hij verloste hem uit al zijn benauwdheden.

8 Cheth. De Engel des Heeren legert Zich rondom degenen, die Hem vrezen, en rukt hen uit.

9 Teth. Smaakt en ziet, dat de Heere goed is; welgelukzalig is de man, die op Hem betrouwt.

10 Jod. Vreest de Heere, gij Zijn heiligen! want die Hem vrezen, hebben geen gebrek.

11 Caph. De jonge leeuwen lijden armoede, en hongeren; maar die de Heere zoeken, hebben geen gebrek aan enig goed.

12 Lamed. Komt, gij, kinderen! hoort naar mij! ik zal u de vreze des Heeren leren.

13 Mem. Wie is de man, die lust heeft tot het leven, die dagen liefheeft, om het goede te zien?

14 Nun. Bewaar uw tong van het kwaad, en uw lippen van bedrog te spreken.

15 Samech. Wijk af van het kwaad, en doe het goede; zoek de vrede, en jaag die na.

16 Ain. De ogen des Heeren zijn op de rechtvaardigen, en Zijn oren tot hun geroep.

17 Pe. Het aangezicht des Heeren is tegen hen, die kwaad doen, om hun gedachtenis van de aarde uit te roeien.

18 Tsade. Zij roepen, en de Heere hoort, en Hij redt hen uit al hun benauwdheden.

19 Koph. De Heere is nabij de gebrokenen van hart, en Hij behoudt de verslagenen van geest.

20 Resch. Vele zijn de tegenspoeden van de rechtvaardige; maar uit die alle redt hem de Heere.

21 Schin. Hij bewaart al zijn beenderen, niet een van die wordt gebroken.

22 Thau. De boosheid zal de goddeloze doden; en die de rechtvaardige haten, zullen schuldig verklaard worden.

23 De Heere verlost de ziel van Zijn knechten; en allen, die op Hem betrouwen, zullen niet schuldig verklaard worden.







Gebed om hulp voor verlossing
=============================




35
==

1 Een psalm van David.

Twist, Heere! met mijn twisters; strijd met mijn bestrijders.2 Grijp het schild en de rondas, en sta op tot mijn hulp.

3 En breng de spies voort, en sluit de weg toe, mijn vervolgers tegemoet; zeg tot mijn ziel: Ik ben uw Heil.

4 Laat hen beschaamd en te schande worden, die mijn ziel zoeken; laat hen achterwaarts gedreven en schaamrood worden, die kwaad tegen mij bedenken.

5 Laat hen worden als kaf voor de wind, en de Engel des Heeren drijve hen weg.

6 Hun weg zij duister en gans slibberig; en de Engel des Heeren vervolge hen.

7 Want zij hebben zonder oorzaak de groeve van hun net voor mij verborgen; zij hebben zonder oorzaak gegraven voor mijn ziel.

8 De verwoesting overkome hem, dat hij het niet wete, en zijn net, dat hij verborgen heeft, vange hemzelf; hij valle daarin met verwoesting.

9 Zo zal mijn ziel zich verheugen in de Heere; zij zal vrolijk zijn in Zijn heil.

10 Al mijn beenderen zullen zeggen: Heere, wie is U gelijk! U, Die de ellendige redt van hem, die sterker is dan hij, en de ellendige en de nooddruftige van zijn berover.

11 Misdadige getuigen staan er op; wat ik niet weet, eisen zij van mij.

12 Zij vergelden mij kwaad voor goed, de beroving mijner ziel.

13 Daarentegen mij aangaande, toen zij krank waren, was een zak mijn kleed; ik kwelde mijn ziel met vasten, en mijn gebed keerde weer in mijn boezem.

14 Ik ging steeds, alsof het een vriend, alsof het mij een broeder geweest ware; ik ging gebukt in het zwart, als een, die over zijn moeder treurt.

15 Maar toen ik hinkte, waren zij verblijd, en verzamelden zich; zij verzamelen zich tot mij als geslagenen, en ik merkte niets; zij scheurden hun klederen, en zwegen niet stil.

16 Onder de huichelende spotachtige tafelbroeders knersten zij over mij met hun tanden.

17 Heere! hoe lang zult Gij toezien? Breng mijn ziel terug van hun verwoestingen, mijn eenzame van de jonge leeuwen.

18 Zo zal ik U loven in de grote gemeente; onder machtig veel volk zal ik U prijzen.

19 Laat hen zich niet verblijden over mij, die mij om valse oorzaken tot vijand zijn; noch wenken met de ogen, die mij zonder oorzaak haten.

20 Want zij spreken niet van vrede, maar zij bedenken bedriegelijke zaken tegen de stillen in het land.

21 En zij sperren hun mond wijd op tegen mij; zij zeggen: Ha, ha, ons oog heeft het gezien!

22 Heere! Gij hebt het gezien, zwijg niet; Heere! wees niet verre van mij.

23 Ontwaak en word wakker tot mijn recht; mijn God en Heere! tot mijn twistzaak.

24 Doe mij recht naar Uw gerechtigheid, Heere, mijn God! en laat hen zich over mij niet verblijden.

25 Laat hen niet zeggen in hun hart: Heah, onze ziel! laat hen niet zeggen: Wij hebben hem verslonden!

26 Laat hen beschaamd en tezamen schaamrood worden, die zich in mijn kwaad verblijden; laat hen met schaamte en schande bekleed worden, die zich tegen mij groot maken.

27 Laat hen vrolijk zingen en verblijd zijn, die lust hebben tot mijn gerechtigheid; en laat hen gedurig zeggen: Groot gemaakt zij de Heere, Die lust heeft tot de vrede van Zijn knecht!

28 Zo zal mijn tong vermelden Uw gerechtigheid, en Uw lof de ganse dag.







Goddeloosheid en de rijkdom van Gods genade
===========================================




36
==

1 Een psalm van David, de knecht des Heeren, voor de opperzangmeester.

2 De overtreding van de goddeloze spreekt in het binnenste van mijn hart: Er is geen vreze Gods voor zijn ogen.

3 Want hij vleit zichzelf in zijn ogen, als men zijn ongerechtigheid ontdekt, die te haten is.

4 De woorden van zijn mond zijn onrecht en bedrog; hij laat na te verstaan tot weldoen.

5 Hij bedenkt onrecht op zijn legerstede; hij stelt zich op een weg, die niet goed is; het kwaad verwerpt hij niet.

6 O Heere! Uw goedertierenheid is tot in de hemelen; Uw waarheid tot de bovenste wolken toe.

7 Uw gerechtigheid is als de bergen Gods; Uw oordelen zijn een grote afgrond; Heere! Gij behoudt mensen en beesten.

8 Hoe dierbaar is Uw goedertierenheid, o God! Daarom nemen de mensenkinderen toevlucht onder de schaduw Uwer vleugelen.

9 Zij worden dronken van de vettigheid van Uw huis; en Gij drenkt hen uit de beek van Uw liefelijkheden.

10 Want bij U is de fontein des levens; in Uw licht zien wij het licht.

11 Strek Uw goedertierenheid uit over hen, die U kennen, en Uw gerechtigheid over de oprechten van hart.

12 De voet der hovaardigen kome niet over mij, en de hand der goddelozen doe mij niet omzwerven.

13 Aldaar zijn de werkers der ongerechtigheid gevallen; zij zijn neergestoten, en kunnen niet weer opstaan.







Het geluk der goddelozen is schijn
==================================




37
==

1 Een psalm van David.

Aleph. Ontsteek u niet over de boosdoeners; benijd hen niet, die onrecht doen.2 Want als gras zullen zij welhaast worden afgesneden, en als de groene grasscheutjes zullen zij afvallen.

3 Beth. Vertrouw op de Heere, en doe het goede; bewoon de aarde, en voed u met getrouwheid.

4 En verlustig u in de Heere, zo zal Hij u geven de begeerten van uw hart.

5 Gimel. Wentel uw weg op de Heere, en vertrouw op Hem; Hij zal het maken;

6 En zal uw gerechtigheid doen voortkomen als het licht, en uw recht als de middag.

7 Daleth. Zwijg voor de Heere, en verbeid Hem; ontsteek u niet over hem, wiens weg voorspoedig is; over een man, die listige raadslagen uitvoert.

8 He. Laat af van toorn, en verlaat de grimmigheid; ontsteek u niet, immers niet, om kwaad te doen.

9 Want de boosdoeners zullen uitgeroeid worden, maar die de Heere verwachten, die zullen de aarde erfelijk bezitten.

10 Vau. En nog een weinig, en de goddeloze zal er niet zijn; en gij zult acht nemen op zijn plaats, maar hij zal er niet wezen.

11 De zachtmoedigen daarentegen zullen de aarde erfelijk bezitten, en zich verlustigen over grote vrede.

12 Zain. De goddeloze bedenkt listige raadslagen tegen de rechtvaardige, en hij knerst over hem met zijn tanden.

13 De Heere belacht hem, want Hij ziet, dat zijn dag komt.

14 Cheth. De goddelozen hebben het zwaard uitgetrokken, en hun boog gespannen, om de ellendige en nooddruftige neer te vellen, om te slachten, die oprecht van weg zijn.

15 Maar hun zwaard zal in hun hart gaan; en hun bogen zullen verbroken worden.

16 Teth. Het weinige, dat de rechtvaardige heeft, is beter dan de overvloed van vele goddelozen.

17 Want de armen der goddelozen zullen verbroken worden; maar de Heere ondersteunt de rechtvaardigen.

18 Jod. De Heere kent de dagen der oprechten; en hun erfenis zal in eeuwigheid blijven.

19 Zij zullen niet beschaamd worden in de kwade tijd, en in de dagen van de honger zullen zij verzadigd worden.

20 Caph. Maar de goddelozen zullen vergaan, en de vijanden des Heeren zullen verdwijnen, als het kostbaarste der lammeren; met de rook zullen zij verdwijnen.

21 Lamed. De goddeloze ontleent en geeft niet terug; maar de rechtvaardige ontfermt zich, en geeft.

22 Want Zijn gezegenden zullen de aarde erfelijk bezitten; maar Zijn vervloekten zullen uitgeroeid worden.

23 Mem. De gangen van die man worden door de Heere bevestigd; en Hij heeft lust aan zijn weg.

24 Als hij valt, zo wordt hij niet weggeworpen, want de Heere ondersteunt zijn hand.

25 Nun. Ik ben jong geweest, ook ben ik oud geworden, maar heb de rechtvaardige niet verlaten gezien, noch zijn zaad zoekende brood.

26 De ganse dag ontfermt hij zich, en leent; en zijn zaad is tot zegening.

27 Samech. Wijk af van het kwade, en doe het goede, en woon in eeuwigheid.

28 Want de Heere heeft het recht lief, en zal Zijn gunstgenoten niet verlaten; in eeuwigheid worden zij bewaard; maar het zaad der goddelozen wordt uitgeroeid.

29 De rechtvaardigen zullen de aarde erfelijk bezitten, en in eeuwigheid daarop wonen.

30 Pe. De mond van de rechtvaardige vermeldt wijsheid, en zijn tong spreekt het recht.

31 De wet van zijn God is in zijn hart; zijn gangen zullen niet slibberen.

32 Tsade. De goddeloze loert op de rechtvaardige, en zoekt hem te doden.

33 Maar de Heere laat hem niet in zijn hand; en Hij verdoemt hem niet, als hij geoordeeld wordt.

34 Koph. Wacht op de Heere, en houd Zijn weg, en Hij zal u verhogen, om de aarde erfelijk te bezitten; gij zult zien, dat de goddelozen worden uitgeroeid.

35 Resch. Ik heb gezien een gewelddrijvende goddeloze, die zich uitbreidde als een groene inlandse boom.

36 Maar hij ging door, en zie, hij was er niet meer; en ik zocht hem, maar hij werd niet gevonden.

37 Schin. Let op de vrome, en zie naar de oprechte; want het einde van die man zal vrede zijn.

38 Maar de overtreders worden tezamen verdelgd; het einde der goddelozen wordt uitgeroeid.

39 Thau. Doch het heil der rechtvaardigen is van de Heere; hun Sterkte ten tijde van benauwdheid.

40 En de Heere zal hen helpen, en zal hen bevrijden; Hij zal ze bevrijden van de goddelozen, en zal ze behouden; want zij betrouwen op Hem.







Boetpsalm
=========




38
==

1 Een psalm van David, om te doen gedenken.

2 O Heere! straf mij niet in Uw grote toorn, en kastijd mij niet in Uw grimmigheid.

3 Want Uw pijlen zijn in mij gedaald, en Uw hand is op mij neergedaald.

4 Er is niets geheels in mijn vlees, vanwege Uw gramschap; er is geen vrede in mijn beenderen, vanwege mijn zonde.

5 Want mijn ongerechtigheden gaan over mijn hoofd; als een zware last zijn zij mij te zwaar geworden.

6 Mijn etterbuilen stinken, zij zijn vervuild, vanwege mijn dwaasheid.

7 Ik ben krom geworden, ik ben uitermate zeer neergebogen; ik ga de ganse dag in het zwart.

8 Want mijn darmen zijn vol van een verachtelijke plaag, en er is niets geheels in mijn vlees.

9 Ik ben verzwakt en uitermate zeer verbrijzeld; ik brul van het geruis mijns harten.

10 Heere! voor U is al mijn begeerte; en mijn zuchten is voor U niet verborgen.

11 Mijn hart keert om en om, mijn kracht heeft mij verlaten; en het licht mijner ogen, ook zij zelf zijn niet bij mij.

12 Mijn liefhebbers en mijn vrienden staan van tegenover mijn plaag, en mijn nabestaanden staan van verre.

13 En die mijn ziel zoeken, leggen mij strikken; en die mijn kwaad zoeken, spreken verdervingen, en zij overdenken de ganse dag listen.

14 Ik daarentegen ben als een dove, ik hoor niet, en als een stomme, die zijn mond niet opendoet.

15 Ja, ik ben als een man, die niet hoort, en in wiens mond geen tegenredenen zijn.

16 Want op U, Heere! hoop ik; Gij zult verhoren, Heere, mijn God!

17 Want ik zeide: Dat zij zich toch over mij niet verblijden! Wanneer mijn voet zou wankelen, zo zouden zij zich tegen mij groot maken.

18 Want ik ben tot hinken gereed, en mijn smart is steeds voor mij.

19 Want ik maak U mijn ongerechtigheid bekend, ik ben bekommerd vanwege mijn zonde.

20 Maar mijn vijanden zijn levend, worden machtig; en die mij om valse oorzaken haten, worden groot.

21 En die kwaad voor goed vergelden, staan mij tegen, omdat ik het goede najaag.

22 Verlaat mij niet, o Heere, mijn God! wees niet verre van mij.

23 Haast U tot mijn hulp, Heere, mijn Heil!







Troost tegenover de kortheid des levens
=======================================




39
==

1 Een psalm van David, voor de opperzangmeester, voor Jedúthun.

2 Ik zeide: Ik zal mijn wegen bewaren, dat ik niet zondige met mijn tong; ik zal mijn mond met een breidel bewaren, terwijl de goddeloze nog tegenover mij is.

3 Ik was verstomd door stilzwijgen, ik zweeg van het goede; maar mijn smart werd verzwaard.

4 Mijn hart werd heet in mijn binnenste, een vuur ontbrandde in mijn overdenking; toen sprak ik met mijn tong:

5 Heere! maak mij bekend mijn einde, en welke de maat van mijn dagen is; dat ik weet hoe vergankelijk ik ben.

6 Zie, Gij hebt mijn dagen een handbreed gesteld, en mijn leeftijd is als niets voor U; immers is een ieder mens, hoe vast hij staat, enkel ijdelheid. Sela.

7 Immers wandelt de mens als in een beeld, immers woelen zij ijdel; men brengt bijeen, en men weet niet, wie het naar zich nemen zal.

8 En nu, wat verwacht ik, o Heere? Mijn hoop, die is op U.

9 Verlos mij van al mijn overtredingen; en stel mij niet tot een smaad voor de dwaas.

10 Ik ben verstomd, ik zal mijn mond niet opendoen, want Gij hebt het gedaan.

11 Neem Uw plaag van op mij weg, ik ben bezweken van de bestrijding Uwer hand.

12 Kastijdt Gij iemand met straffen om de ongerechtigheid, zo doet Gij zijn bevalligheid smelten als een mot; immers is een ieder mens ijdelheid. Sela.

13 Hoor, Heere! mijn gebed, en neem mijn geroep ter ore; zwijg niet tot mijn tranen; want ik ben een vreemdeling bij U, een bijwoner, gelijk al mijn vaders.

14 Wend U van mij af, dat ik mij verkwikke, eer dat ik heenga, en ik niet meer ben.







Vertrouwen op Gods genade
=========================




40
==

1 Davids psalm, voor de opperzangmeester.

2 Ik heb de Heere lang verwacht; en Hij heeft Zich tot mij geneigd, en mijn geroep gehoord.

3 En Hij heeft mij uit een ruisende kuil, uit modderig slijk opgehaald, en heeft mijn voeten op een rotssteen gesteld, Hij heeft mijn gangen vastgemaakt.

4 En Hij heeft een nieuw lied in mijn mond gegeven, een lofzang voor onze God; velen zullen het zien, en vrezen, en op de Heere vertrouwen.

5 Welgelukzalig is de man, die de Heere tot zijn vertrouwen stelt, en niet omziet naar de hovaardigen, en die tot leugen afwijken.

6 Gij, o Heere, mijn God! hebt Uw wonderen en Uw gedachten aan ons vele gemaakt, men kan ze niet in orde bij U verhalen; zal ik ze verkondigen en uitspreken, zo zijn zij menigvuldiger dan dat ik ze zou kunnen vertellen.

7 Gij hebt geen lust gehad aan slachtoffer en spijsoffer; Gij hebt mij de oren doorboord; brandoffer en zondoffer hebt Gij niet geëist.

8 Toen zeide ik: Zie, ik kom; in de rol des boeks is van mij geschreven.

9 Ik heb lust, o mijn God! om Uw welbehagen te doen; en Uw wet is in het midden mijns ingewands.

10 Ik boodschap de gerechtigheid in de grote gemeente; zie, mijn lippen bedwing ik niet; Heere! Gij weet het.

11 Uw gerechtigheid bedek ik niet in het midden mijns harten; Uw waarheid en Uw heil spreek ik uit; Uw weldadigheid en Uw trouw verheel ik niet in de grote gemeente.

12 Gij, o Heere! zult Uw barmhartigheden aan mij niet onthouden; laat Uw weldadigheid en Uw trouw mij gedurig behoeden.

13 Want kwaden, tot zonder getal toe, hebben mij omgeven; mijn ongerechtigheden hebben mij aangegrepen, dat ik niet heb kunnen zien; zij zijn menigvuldiger dan de haren van mijn hoofd, en mijn hart heeft mij verlaten.

14 Het behage U, Heere! mij te verlossen; Heere! haast U tot mijn hulp.

15 Laat hen te zamen beschaamd en schaamrood worden, die mijn ziel zoeken, om die te vernielen; laat hen achterwaarts gedreven worden, en te schande worden, die lust hebben aan mijn kwaad.

16 Laat hen verwoest worden tot loon van hun beschaming, die van mij zeggen: Ha, ha!

17 Laat in U vrolijk en verblijd zijn allen, die U zoeken; laat de liefhebbers van Uw heil gedurig zeggen: De Heere zij groot gemaakt!

18 Ik ben wel ellendig en nooddruftig, maar de Heere denkt aan mij; Gij zijt mijn Hulp en mijn Bevrijder; o mijn God! vertoef niet.







Vertrouwen op God onder de valsheid der vijanden
================================================




41
==

1 Een psalm van David, voor de opperzangmeester.

2 Welgelukzalig is hij, die zich verstandig gedraagt jegens een ellendige; de Heere zal hem bevrijden ten dage des kwaads.

3 De Heere zal hem bewaren, en zal hem bij het leven behouden; hij zal op aarde gelukzalig gemaakt worden. Geef hem ook niet over in de begeerte van zijn vijanden.

4 De Heere zal hem ondersteunen op het ziekbed; in zijn krankheid verandert Gij zijn ganse legerstede.

5 Ik zeide; O Heere! wees mij genadig; genees mijn ziel, want ik heb tegen U gezondigd.

6 Mijn vijanden spreken kwaad van mij, zeggende: Wanneer zal hij sterven, en zijn naam vergaan?

7 En zo iemand van hen komt, om mij te zien, hij spreekt valsheid; zijn hart vergadert zich onrecht; gaat hij uit naar buiten, hij spreekt er van.

8 Al mijn haters mompelen tezamen tegen mij; ze bedenken tegen mij, wat kwaad voor mij is, zeggende:

9 Een Belialsstuk kleeft hem aan; en hij, die neerligt, zal niet weer opstaan.

10 Zelfs de man mijns vredes, op wie ik vertrouwde, die mijn brood at, heeft de verzenen tegen mij grotelijks opgeheven.

11 Maar Gij, o Heere! wees mij genadig, en richt mij op; en ik zal het hun vergelden.

12 Hierbij weet ik, dat Gij lust aan mij hebt, dat mijn vijand over mij niet zal juichen.

13 Want mij aangaande, Gij onderhoudt mij in mijn oprechtheid, en Gij stelt mij voor Uw aangezicht in eeuwigheid.

14 Geloofd zij de Heere, de God Israëls, van eeuwigheid en tot in eeuwigheid! Amen, ja, amen.







Verlangen om God te dienen
==========================




42
==

1 Een onderwijzing, voor de opperzangmeester, onder de kinderen van Korach.

2 Gelijk een hert schreeuwt naar de waterstromen, alzo schreeuwt mijn ziel tot U, o God!

3 Mijn ziel dorst naar God, naar de levende God; wanneer zal ik ingaan, en voor Gods aangezicht verschijnen?

4 Mijn tranen zijn mij tot spijs dag en nacht; omdat zij de ganse dag tot mij zeggen: Waar is uw God?

5 Ik gedenk daaraan, en stort mijn ziel uit in mij, omdat ik placht heen te gaan onder de schare, en met hen te treden naar Gods huis, met een stem van vreugdegezang en lof, onder de feesthoudende menigte.

6 Wat buigt gij u neer, o mijn ziel! en zijt onrustig in mij? Hoop op God, want ik zal Hem nog loven voor de verlossingen van Zijn aangezicht.

7 O mijn God! mijn ziel buigt zich neer in mij, daarom gedenk ik Uwer uit het land van de Jordaan, en Hermon, uit het klein gebergte.

8 De afgrond roept tot de afgrond, bij het gedruis Uwer watergoten; al Uw baren en Uw golven zijn over mij heengegaan.

9 Maar de Heere zal des daags Zijn goedertierenheid gebieden, en des nachts zal Zijn lied bij mij zijn; het gebed tot de God mijns levens.

10 Ik zal zeggen tot God: Mijn Steenrots! waarom vergeet Gij mij? Waarom ga ik in het zwart, vanwege de onderdrukking van de vijand?

11 Met een doodsteek in mijn beenderen honen mij mijn tegenpartijders, als zij de ganse dag tot mij zeggen: Waar is uw God?

12 Wat buigt gij u neer, o mijn ziel! en wat zijt gij onrustig in mij? Hoop op God, want ik zal Hem nog loven; Hij is de menigvuldige Verlossing van mijn aangezicht, en mijn God.







Bede om verlossing
==================




43
==

1 Doe mij recht, o God! en twist Gij mijn twistzaak; bevrijd mij van het ongoedertieren volk, van de man van bedrog en onrecht.

2 Want Gij zijt de God mijner sterkte; waarom verstoot Gij mij dan? Waarom ga ik steeds in het zwart, vanwege de onderdrukking van de vijand?

3 Zend Uw licht en Uw waarheid, dat die mij leiden; dat zij mij brengen tot de berg Uwer heiligheid, en tot Uw woningen;

4 En dat ik inga tot Gods altaar, tot de God der blijdschap van mijn verheuging, en U met de harp love, o God, mijn God!

5 Wat buigt gij u neer, o mijn ziel! en wat zijt gij onrustig in mij? Hoop op God, want ik zal Hem nog loven; Hij is de menigvuldige Verlossing van mijn aangezicht, en mijn God.







Klacht van het verstoten volk
=============================




44
==

1 Een onderwijzing, voor de opperzangmeester, onder de kinderen van Korach.

2 O God! wij hebben het met onze oren gehoord, onze vaders hebben het ons verteld: Gij hebt een werk gewerkt in hun dagen, in de dagen van ouds.

3 Gij hebt de heidenen met Uw hand uit de bezitting verdreven, maar hen geplant; Gij hebt de volken geplaagd, hen daarentegen doen voortspruiten.

4 Want zij hebben het land niet geërfd door hun zwaard, en hun arm heeft hun geen heil gegeven; maar Uw rechterhand, en Uw arm, en het licht van Uw aangezicht, omdat Gij een welbehagen in hen hadt.

5 Gij Zelf zijt mijn Koning, o God! gebied de verlossingen Jakobs.

6 Door U zullen wij onze tegenpartijders met hoornen stoten; in Uw Naam zullen wij vertreden, die tegen ons opstaan.

7 Want ik vertrouw niet op mijn boog, en mijn zwaard zal mij niet verlossen.

8 Maar Gij verlost ons van onze tegenpartijders, en Gij maakt onze haters beschaamd.

9 In God roemen wij de ganse dag, en Uw Naam zullen wij loven in eeuwigheid. Sela.

10 Maar nu hebt Gij ons verstoten en te schande gemaakt, omdat Gij met onze krijgsmachten niet uittrekt.

11 Gij doet ons achterwaarts keren van de tegenpartijder; en onze haters beroven ons voor zich.

12 Gij geeft ons over als schapen ter spijze, en Gij verstrooit ons onder de heidenen.

13 Gij verkoopt Uw volk om geen waardij; en Gij verhoogt hun prijs niet.

14 Gij stelt ons onze naburen tot smaad, tot spot en schimp hun, die rondom ons zijn.

15 Gij stelt ons tot een spreekwoord onder de heidenen, tot een hoofdschudden onder de volken.

16 Mijn schande is de ganse dag voor mij, en de schaamte van mijn aangezicht bedekt mij;

17 Om de stem van de honer en van de lasteraar, vanwege de vijand en de wraakgierige.

18 Dit alles is ons overkomen, nochtans hebben wij U niet vergeten, noch vals gehandeld tegen Uw verbond.

19 Ons hart is niet achterwaarts gekeerd, noch onze gang geweken van Uw pad.

20 Hoewel Gij ons verpletterd hebt in een plaats der draken, en ons met een doodsschaduw bedekt hebt.

21 Zo wij de Naam van onze God hadden vergeten, en onze handen tot een vreemde God uitgebreid,

22 Zou God zulks niet onderzoeken? Want Hij weet de verborgenheden des harten.

23 Maar om Uwentwil worden wij de ganse dag gedood; wij worden geacht als slachtschapen.

24 Waak op, waarom zoudt Gij slapen, Heere! Ontwaak, verstoot niet in eeuwigheid.

25 Waarom zoudt Gij Uw aangezicht verbergen, onze ellende en onze onderdrukking vergeten?

26 Want onze ziel is in het stof neergebogen; onze buik kleeft aan de aarde.

27 Sta op, ons ter hulp, en verlos ons om Uw goedertierenheid.







Bruiloftslied
=============




45
==

1 Een onderwijzing, een lied der liefde, voor de opperzangmeester, onder de kinderen van Korach, op Schóschannim.

2 Mijn hart geeft een goede rede op; ik zeg mijn gedichten uit van een Koning; mijn tong is een pen van een vaardige schrijver.

3 Gij zijt veel schoner dan de mensenkinderen; genade is uitgestort op Uw lippen; daarom heeft U God gezegend in eeuwigheid.

4 Gord Uw zwaard aan de heup, o Held! Uw Majesteit en Uw heerlijkheid.

5 En rijd voorspoedig in Uw heerlijkheid, op het woord der waarheid en rechtvaardige zachtmoedigheid; en Uw rechterhand zal U vreselijke dingen leren.

6 Uw pijlen zijn scherp; volken zullen onder U vallen; zij treffen in het hart van des Konings vijanden.

7 Uw troon, o God! is eeuwig en altoos; de scepter van Uw Koninkrijk is een scepter der rechtmatigheid.

8 Gij hebt gerechtigheid lief, en haat goddeloosheid; daarom heeft U, o God! Uw God gezalfd met vreugdeolie, boven Uw medegenoten.

9 Al Uw klederen zijn mirre, en aloë, en kassie; uit de elpenbenen paleizen, van waar zij U verblijden.

10 Dochters van koningen zijn onder Uw kostbare staatsdochters; de Koningin staat aan Uw rechterhand, in het fijnste goud van Ofir.

11 Hoor, o Dochter! en zie, en neig uw oor; en vergeet uw volk en uws vaders huis.

12 Zo zal de Koning lust hebben aan uw schoonheid; omdat Hij uw Heere is, zo buig u voor Hem neer.

13 En de dochter van Tyrus, de rijken onder het volk, zullen uw aangezicht met geschenk smeken.

14 De Dochter des Konings is geheel verheerlijkt inwendig; haar kleding is van gouden borduursel.

15 In gestikte klederen zal zij tot de Koning geleid worden; de jonge dochters, die achter haar zijn, haar metgezellinnen, zullen tot u gebracht worden.

16 Zij zullen geleid worden met alle blijdschap en verheuging; zij zullen ingaan in des Konings paleis.

17 In plaats van Uw vaderen zullen Uw zonen zijn; Gij zult hen tot vorsten zetten over de ganse aarde.

18 Ik zal Uw Naam doen gedenken van elk geslacht tot geslacht; daarom zullen U de volken loven eeuwig en altoos.







Een vaste burcht is onze God
============================




46
==

1 Een lied op Alamôth, voor de opperzangmeester, onder de kinderen van Korach.

2 God is ons een Toevlucht en Sterkte; Hij is krachtig bevonden een Hulp in benauwdheden.

3 Daarom zullen wij niet vrezen, al veranderde de aarde haar plaats, en al werden de bergen verzet in het hart van de zeeën;

4 Laat haar wateren bruisen, laat ze beroerd worden; laat de bergen daveren, door haar verheffing! Sela.

5 De beekjes der rivier zullen verblijden de stad Gods, het heiligdom der woningen van de Allerhoogste.

6 God is in het midden van haar, zij zal niet wankelen; God zal haar helpen in het aanbreken van de morgenstond.

7 De heidenen raasden, de koninkrijken bewogen zich; Hij verhief Zijn stem, de aarde versmolt.

8 De Heere der heerscharen is met ons; de God van Jakob is ons een Hoog Vertrek. Sela.

9 Komt, aanschouwt de daden des Heeren, Die verwoestingen op aarde aanricht.

10 Die de oorlogen doet ophouden tot aan het einde der aarde, de boog verbreekt, en de spies in tweeën slaat, de wagens met vuur verbrandt.

11 Laat af, en weet, dat Ik God ben; Ik zal verhoogd worden onder de heidenen, Ik zal verhoogd worden op de aarde.

12 De Heere der heerscharen is met ons; de God van Jakob is ons een Hoog Vertrek. Sela.







Een triomfpsalm der Kerk
========================




47
==

1 Een psalm, voor de opperzangmeester, onder de kinderen van Korach.

2 Al gij volken, klapt in de hand; juicht God met een stem van vreugdegezang.

3 Want de Heere, de Allerhoogste, is vreselijk, een groot Koning over de ganse aarde.

4 Hij brengt de volken onder ons, en de natiën onder onze voeten.

5 Hij verkiest voor ons onze erfenis, de heerlijkheid van Jakob, die Hij heeft liefgehad. Sela.

6 God vaart op met gejuich, de Heere met geklank der bazuin.

7 Psalmzingt Gode, psalmzingt! Psalmzingt onze Koning, psalmzingt!

8 Want God is een Koning der ganse aarde; psalmzingt met een onderwijzing!

9 God regeert over de heidenen; God zit op de troon Zijner heiligheid.

10 De edelen der volken zijn verzameld tot het volk van de God van Abraham; want de schilden der aarde zijn Godes. Hij is zeer verheven!







Heerlijkheid van Jeruzalem
==========================




48
==

1 Een lied, een psalm, voor de kinderen van Korach.

2 De Heere is groot en zeer te prijzen, in de stad van onze God, op de berg Zijner heiligheid.

3 Schoon van gelegenheid, een vreugde der ganse aarde is de berg Sion, aan de zijden van het noorden; de stad van de grote Koning.

4 God is in haar paleizen; Hij is er bekend voor een Hoog Vertrek.

5 Want ziet, de koningen waren vergaderd; zij waren tezamen doorgetogen.

6 Gelijk zij het zagen, alzo waren zij verwonderd; zij werden verschrikt, zij haastten weg.

7 Beving greep hen aldaar aan, smart als van een barende vrouw.

8 Met een oostenwind verbreekt Gij de schepen van Tarsis.

9 Gelijk wij gehoord hadden, alzo hebben wij gezien in de stad van de Heere der heerscharen, in de stad van onze God; God zal haar bevestigen tot in eeuwigheid. Sela.

10 O God! wij gedenken Uw weldadigheid, in het midden van Uw tempel.

11 Gelijk Uw Naam is, o God! alzo is Uw roem tot aan de einden der aarde; Uw rechterhand is vol van gerechtigheid.

12 Laat de berg Sion blijde zijn; laat de dochters van Juda zich verheugen, om Uw oordelen.

13 Gaat rondom Sion, en omringt haar; telt haar torens;

14 Zet uw hart op haar vesting; beschouwt onderscheidenlijk haar paleizen, opdat gij het aan het navolgende geslacht vertelt.

15 Want deze God is onze God eeuwig en altoos; Hij zal ons geleiden tot de dood toe.







IJdelheid der aardse goederen
=============================




49
==

1 Een psalm, voor de opperzangmeester, onder de kinderen van Korach.

2 Hoort dit, al gij volken! neemt ter ore, alle inwoners der wereld,

3 Zowel geringen als aanzienlijken, tezamen rijk en arm!

4 Mijn mond zal enkel wijsheid spreken, en de overdenking mijns harten zal vol verstand zijn.

5 Ik zal mijn oor neigen tot een spreuk; ik zal mijn verborgen rede openen op de harp.

6 Waarom zou ik vrezen in kwade dagen, als de ongerechtigen, die op de hielen zijn, mij omringen?

7 Aangaande degenen, die op hun goed vertrouwen, en op de veelheid van hun rijkdom roemen:

8 Niemand van hen zal zijn broeder immermeer kunnen verlossen; hij zal Gode zijn losprijs niet kunnen geven;

9 (Want de verlossing van hun ziel is te kostbaar, en zal in eeuwigheid ophouden);

10 Dat hij ook voortaan gedurig zou leven, en de verderving niet zien.

11 Want hij ziet, dat de wijzen sterven, dat tezamen een dwaas en een onvernuftige omkomen, en hun goed aan anderen nalaten.

12 Hun binnenste gedachte is, dat hun huizen zullen zijn in eeuwigheid, hun woningen van geslacht tot geslacht; zij noemen de landen naar hun namen.

13 De mens nochtans, die in waarde is, blijft niet; hij wordt gelijk de beesten, die vergaan.

14 Deze hun weg is een dwaasheid van hen; nochtans hebben hun nakomelingen een welbehagen in hun woorden. Sela.

15 Men zet hen als schapen in het graf, de dood zal hen afweiden; en de oprechten zullen over hen heersen in die morgenstond; en het graf zal hun gedaante verslijten, elk uit zijn woning.

16 Maar God zal mijn ziel van het geweld van het graf verlossen, want Hij zal mij opnemen. Sela.

17 Vrees niet, wanneer een man rijk wordt, wanneer de eer van zijn huis groot wordt;

18 Want hij zal in zijn sterven niet met al meenemen, zijn eer zal hem niet nadalen.

19 Hoewel hij zijn ziel in zijn leven zegent, en zij u loven, omdat gij uzelf goed doet;

20 Zo zal zij toch komen tot het geslacht van haar vaderen; tot in eeuwigheid zullen zij het licht niet zien.

21 De mens, die in waarde is, en geen verstand heeft, wordt gelijk de beesten, die vergaan.







De ware godsdienst
==================




50
==

1 Een psalm van Asaf.

De God der goden, de Heere spreekt, en roept de aarde, van de opgang der zon tot aan haar ondergang.2 Uit Sion, de volkomenheid der schoonheid, verschijnt God blinkende.

3 Onze God zal komen en zal niet zwijgen; een vuur voor Zijn aangezicht zal verteren, en rondom Hem zal het zeer stormen.

4 Hij zal roepen tot de hemel van boven, en tot de aarde, om Zijn volk te richten.

5 Verzamelt Mij Mijn gunstgenoten, die Mijn verbond maken met offerande!

6 En de hemelen verkondigen Zijn gerechtigheid; want God Zelf is Rechter. Sela.

7 Hoort, Mijn volk! en Ik zal spreken; Israël! en Ik zal onder u betuigen; Ik, God, ben uw God.

8 Om uw offeranden zal Ik u niet straffen, want uw brandoffers zijn steeds voor Mij.

9 Ik zal uit uw huis geen var nemen, noch bokken uit uw kooien;

10 Want al het gedierte des wouds is van Mij, de beesten op duizend bergen.

11 Ik ken al het gevogelte der bergen, en het wild des velds is bij Mij.

12 Zo Mij hongerde, Ik zou het u niet zeggen; want van Mij is de wereld en haar volheid.

13 Zou Ik stierenvlees eten, of bokkenbloed drinken?

14 Offert Gode dank, en betaalt de Allerhoogste uw geloften.

15 En roept Mij aan in de dag der benauwdheid; Ik zal er u uithelpen, en gij zult Mij eren.

16 Maar tot de goddeloze zegt God: Wat hebt gij Mijn inzettingen te vertellen, en neemt Mijn verbond in uw mond?

17 Daar gij de kastijding haat, en Mijn woorden achter u heenwerpt.

18 Indien gij een dief ziet, zo loopt gij met hem; en uw deel is met de overspelers.

19 Uw mond slaat gij in het kwade, en uw tong koppelt bedrog.

20 Gij zit, gij spreekt tegen uw broeder; tegen de zoon van uw moeder geeft gij lastering uit.

21 Deze dingen doet gij, en Ik zwijg; gij meent, dat Ik te enenmale ben, gelijk gij; Ik zal u straffen, en zal het ordelijk voor uw ogen stellen.

22 Verstaat dit toch, gij godvergetenden! opdat Ik niet verscheure en niemand redde.

23 Wie dankoffert, die zal Mij eren; en wie zijn weg wel aanstelt, die zal Ik Gods heil doen zien.







Boetpsalm
=========




51
==

1 Een psalm van David, voor de opperzangmeester;

2 Toen de profeet Nathan tot hem was gekomen, nadat hij tot Bathséba was ingegaan.

3 Wees mij genadig, o God! naar Uw goedertierenheid; delg mijn overtreding uit, naar de grootheid Uwer barmhartigheden.

4 Was mij wel van mijn ongerechtigheid, en reinig mij van mijn zonde.

5 Want ik ken mijn overtredingen, en mijn zonde is steeds voor mij.

6 Tegen U, U alleen, heb ik gezondigd, en gedaan, wat kwaad is in Uw ogen; opdat Gij rechtvaardig zijt in Uw spreken, en rein zijt in Uw richten.

7 Zie, ik ben in ongerechtigheid geboren, en in zonde heeft mijn moeder mij ontvangen.

8 Zie, Gij hebt lust tot waarheid in het binnenste, en in het verborgene maakt Gij mij wijsheid bekend.

9 Ontzondig mij met hysop, en ik zal rein zijn; was mij, en ik zal witter zijn dan sneeuw.

10 Doe mij vreugde en blijdschap horen; dat de beenderen zich verheugen, die Gij verbrijzeld hebt.

11 Verberg Uw aangezicht van mijn zonden, en delg uit al mijn ongerechtigheden.

12 Schep mij een rein hart, o God! en vernieuw in het binnenste van mij een vaste geest.

13 Verwerp mij niet van Uw aangezicht, en neem Uw Heilige Geest niet van mij.

14 Geef mij weer de vreugde Uws heils; en de vrijmoedige geest ondersteune mij.

15 Zo zal ik de overtreders Uw wegen leren; en de zondaars zullen zich tot U bekeren.

16 Verlos mij van bloedschulden, o God, Gij, God mijns heils! zo zal mijn tong Uw gerechtigheid vrolijk roemen.

17 Heere, open mijn lippen, zo zal mijn mond Uw lof verkondigen.

18 Want Gij hebt geen lust tot offerande, anders zou ik ze geven; in brandoffers hebt Gij geen behagen.

19 De offeranden Gods zijn een gebroken geest; een gebroken en verslagen hart zult Gij, o God! niet verachten.

20 Doe wel bij Sion naar Uw welbehagen; bouw de muren van Jeruzalem op.

21 Dan zult Gij lust hebben aan de offeranden der gerechtigheid, aan brandoffer en een offer, dat gans verteerd wordt; dan zullen zij varren offeren op Uw altaar.







Het lot der goddelozen
======================




52
==

1 Een onderwijzing van David, voor de opperzangmeester;

2 Toen Doëg, de Edomiet, gekomen was, en Saul te kennen gegeven, en tot hem gezegd had: David is gekomen ten huize van Achimélech.

3 Wat beroemt gij u in het kwaad, o gij geweldige? Gods goedertierenheid duurt toch de ganse dag.

4 Uw tong denkt enkel schade als een geslepen scheermes, werkende bedrog.

5 Gij hebt het kwade liever dan het goede, de leugen dan gerechtigheid te spreken. Sela.

6 Gij hebt lief alle woorden van verslinding, en een tong van bedrog.

7 God zal u ook afbreken in eeuwigheid; Hij zal u wegrapen en u uit de tent uitrukken; ja, Hij zal u ontwortelen uit het land der levenden. Sela.

8 En de rechtvaardigen zullen het zien, en vrezen; en zij zullen over hem lachen, zeggende:

9 Ziet de man, die God niet stelde tot zijn Sterkte, maar vertrouwde op de veelheid van zijn rijkdom; hij was sterk geworden door zijn beschadigen.

10 Maar ik zal zijn als een groene olijfboom in Gods huis; ik vertrouw op Gods goedertierenheid eeuwig en altoos.

11 Ik zal U loven in eeuwigheid, omdat Gij het gedaan hebt; en ik zal Uw Naam verwachten; want hij is goed voor Uw gunstgenoten.







Goddeloosheid en bedorvenheid der mensen
========================================




53
==

1 Een onderwijzing van David, voor de opperzangmeester, op Máchalath.

2 De dwaas zegt in zijn hart: Er is geen God; zij verderven het, en zij bedrijven gruwelijk onrecht; er is niemand, die goed doet.

3 God heeft uit de hemel neergezien op de mensenkinderen, om te zien, of iemand verstandig was, die God zocht.

4 Een ieder van hen is teruggekeerd, tezamen zijn zij stinkende geworden, er is niemand, die goed doet, ook niet één.

5 Hebben dan de werkers der ongerechtigheid geen kennis, die Mijn volk opeten, alsof zij brood aten? Zij roepen God niet aan.

6 Aldaar zijn zij met vervaardheid vervaard geworden, waar geen vervaardheid was; want God heeft de beenderen van hem, die u belegerde, verstrooid; gij hebt hen beschaamd gemaakt, want God heeft hen verworpen.

7 Och, dat Israëls verlossingen uit Sion kwamen! Als God de gevangenen van Zijn volk zal doen weerkeren, dan zal Jakob zich verheugen, Israël zal verblijd zijn.







Gebed om verlossing
===================




54
==

1 Een onderwijzing van David, voor de opperzangmeester, op Neginôth;

2 Toen de Zifieten gekomen waren, en tot Saul gezegd hadden: Verbergt David zich niet bij ons?

3 O God! verlos mij door Uw Naam, en doe mij recht door Uw macht.

4 O God! hoor mijn gebed; neig de oren tot de redenen van mijn mond.

5 Want vreemden staan tegen mij op, en tirannen zoeken mijn ziel; zij stellen God niet voor hun ogen. Sela.

6 Ziet, God is mij een Helper; de Heere is onder degenen, die mijn ziel ondersteunen.

7 Hij zal dit kwaad aan mijn verspieders vergelden; roei hen uit door Uw waarheid.

8 Ik zal U met vrijwilligheid offeren; ik zal Uw Naam, o Heere! loven, want Hij is goed.

9 Want Hij heeft mij gered uit alle benauwdheid; en mijn oog heeft gezien op mijn vijanden.







Gebed om hulp tegenover goddeloze vijanden
==========================================




55
==

1 Een onderwijzing van David, voor de opperzangmeester, op Neginôth.

2 O God! neem mijn gebed ter ore, en verberg U niet voor mijn smeking.

3 Merk op mij, en verhoor mij; ik bedrijf misbaar in mijn klacht, en maak getier;

4 Om de roep van de vijand, vanwege de beangstiging van de goddeloze; want zij schuiven ongerechtigheid op mij, en in toorn haten zij mij.

5 Mijn hart smart in het binnenste van mij, en verschrikkingen des doods zijn op mij gevallen.

6 Vrees en beving komt mij aan, en gruwen overdekt mij;

7 Zodat ik zeg: Och, dat mij iemand vleugels, als van een duif, gave! ik zou heenvliegen, waar ik blijven mocht.

8 Ziet, ik zou ver wegzwerven, ik zou vernachten in de woestijn. Sela.

9 Ik zou haasten, dat ik ontkwam, van de drijvende wind, van de storm.

10 Verslind hen, Heere! deel hun tong; want ik zie geweld en twist in de stad.

11 Dag en nacht omringen zij haar op haar muren; en ongerechtigheid en overlast is binnen in haar.

12 Enkel verderving is binnen in haar; en list en bedrog wijkt niet van haar straat.

13 Want het is geen vijand, die mij hoont, anders zou ik het hebben gedragen; het is mijn hater niet, die zich tegen mij groot maakt, anders zou ik mij voor hem verborgen hebben.

14 Maar gij zijt het, o mens, als van mijn waardigheid, mijn leidsman en mijn bekende!

15 Wij, die tezamen in zoetigheid heimelijk raadpleegden; wij wandelden in gezelschap ten huize Gods.

16 Dat hun de dood als een schuldeiser overvalle, dat zij levend ter helle neerdalen; want boosheden zijn in hun woning, in het binnenste van hen.

17 Mij aangaande, ik zal tot God roepen, en de Heere zal mij verlossen.

18 Des avonds, en des morgens, en des middags zal ik klagen en getier maken; en Hij zal mijn stem horen.

19 Hij heeft mijn ziel in vrede verlost van de strijd tegen mij; want met menigte zijn zij tegen mij geweest.

20 God zal horen, en zal hen plagen, als die van ouds zit, Sela; omdat bij hen gans geen verandering is, en zij God niet vrezen.

21 Hij slaat zijn handen aan degenen, die vrede met Hem hadden; hij ontheiligt Zijn verbond.

22 Zijn mond is gladder dan boter, maar zijn hart is krijg; zijn woorden zijn zachter dan olie, maar ze zijn blote zwaarden.

23 Werp uw zorg op de Heere, en Hij zal u onderhouden; Hij zal in eeuwigheid niet toelaten, dat de rechtvaardige wankelt.

24 Maar Gij, o God! zult die doen neerdalen in de put van het verderf; de mannen van bloed en bedrog zullen hun dagen niet ter helfte brengen; ik daarentegen zal op U vertrouwen.







Troost voor een vluchteling
===========================




56
==

1 Een gouden kleinood van David, voor de opperzangmeester, op Jonath Elem Rechokim; toen de Filistijnen hem gegrepen hadden te Gath.

2 Wees mij genadig, o God! want de mens zoekt mij op te slokken; de ganse dag dringt mij de bestrijder.

3 Mijn verspieders zoeken mij de ganse dag op te slokken; want ik heb veel bestrijders, o Allerhoogste!

4 Ten dage, als ik zal vrezen, zal ik op U vertrouwen.

5 In God zal ik Zijn woord prijzen; ik vertrouw op God, ik zal niet vrezen; wat zou vlees mij doen?

6 De ganse dag verdraaien zij mijn woorden; al hun gedachten zijn tegen mij ten kwade.

7 Zij rotten samen, zij versteken zich, zij passen op mijn hielen, als die op mijn ziel wachten.

8 Zouden zij om hun ongerechtigheid vrijgaan? Stort de volken neer in toorn, o God!

9 Gij hebt mijn omzwerven geteld; leg mijn tranen in uw fles; zijn zij niet in Uw register?

10 Dan zullen mijn vijanden achterwaarts keren, ten dage als ik roepen zal; dit weet ik, dat God met mij is.

11 In God zal ik het woord prijzen; in de Heere zal ik het woord prijzen.

12 Ik vertrouw op God, ik zal niet vrezen; wat zou de mens mij doen?

13 O God! op mij zijn Uw geloften; ik zal U dankzeggingen vergelden;

14 Want Gij hebt mijn ziel gered van de dood; ook niet mijn voeten van aanstoot, om voor Gods aangezicht te wandelen in het licht der levenden?







Gebed om hulp
=============




57
==

1 Een gouden kleinood van David, voor de opperzangmeester, Altáscheth; toen hij voor Sauls aangezicht vluchtte in de spelonk.

2 Wees mij genadig, o God! Wees mij genadig, want mijn ziel betrouwt op U, en ik neem mijn toevlucht onder de schaduw van Uw vleugelen, totdat de verdervingen zullen voorbij zijn gegaan.

3 Ik zal roepen tot God, de Allerhoogste, tot God, Die het aan mij voleindigen zal.

4 Hij zal van de hemel zenden, en mij verlossen, te schande makende degene, die mij zoekt op te slokken. Sela. God zal Zijn goedertierenheid en Zijn waarheid zenden.

5 Mijn ziel is in het midden der leeuwen, ik lig onder stokebranden, mensenkinderen, wier tanden spiesen en pijlen zijn, en hun tong een scherp zwaard.

6 Verhef U boven de hemelen, o God! Uw eer zij over de ganse aarde.

7 Zij hebben een net bereid voor mijn gangen, mijn ziel was neergebogen; zij hebben een kuil voor mijn aangezicht gegraven; zij zijn er middenin gevallen. Sela.

8 Mijn hart is bereid, o God! mijn hart is bereid; ik zal zingen, en psalmzingen.

9 Waak op, mijn eer! waak op, gij, luit en harp! ik zal in de dageraad opwaken.

10 Ik zal U loven onder de volken, o Heere! ik zal U psalmzingen onder de natiën.

11 Want Uw goedertierenheid is groot tot aan de hemelen, en Uw waarheid tot aan de bovenste wolken.

12 Verhef U boven de hemelen, o God! Uw eer zij over de ganse aarde.







Straf voor onrechtvaardige rechters
===================================




58
==

1 Een gouden kleinood van David, voor de opperzangmeester, Altáscheth.

2 Spreekt gij waarlijk gerechtigheid, gij, vergadering? Oordeelt gij billijkheden, gij, mensenkinderen?

3 Ja, gij werkt ongerechtigheden in het hart; gij weegt het geweld van uw handen op de aarde.

4 De goddelozen zijn vervreemd van de baarmoeder aan; de leugensprekers dolen van moeders buik aan.

5 Zij hebben vurig venijn, naar gelijkheid van vurig slangenvenijn; zij zijn als een dove adder, die haar oren toestopt;

6 Opdat zij niet hore naar de stem van de belezer, van hem, die ervaren is met bezweringen om te gaan.

7 O God! verbreek hun tanden in hun mond; breek af de maaltanden van de jonge leeuwen, o Heere!

8 Laat hen smelten als water, laat hen daarheen drijven; legt hij zijn pijlen aan, laat hen zijn, alsof zij afgesneden waren.

9 Laat hem heengaan, als een smeltende slak; laat hen, als de misdracht van een vrouw, de zon niet aanschouwen.

10 Eer dan uw potten de doornstruik gewaar worden, zal Hij hem als levend, als in hete toorn wegstormen.

11 De rechtvaardige zal zich verblijden, als hij de wraak aanschouwt; hij zal zijn voeten wassen in het bloed van de goddeloze.

12 En de mens zal zeggen: Immers is er vrucht voor de rechtvaardige; immers is er een God, Die op de aarde richt.







Gebed van de onschuldig vervolgde
=================================




59
==

1 Een gouden kleinood van David, voor de opperzangmeester, Altáscheth; toen Saul gezonden had, die zijn huis bewaken zouden, om hem te doden.

2 Red mij van mijn vijanden, o mijn God! stel mij in een hoog vertrek voor degenen, die tegen mij opstaan.

3 Red mij van de werkers der ongerechtigheid, en verlos mij van de mannen des bloeds.

4 Want zie, zij leggen mijn ziel lagen; sterken stellen zich tegen mij op; zonder mijn overtreding, en zonder mijn zonde, o Heere!

5 Zij lopen en bereiden zich zonder mijn misdaad; waak op mij tegemoet, en zie.

6 Ja, Gij Heere, God der heerscharen, God Israëls! ontwaak, om al deze heidenen te bezoeken; wees niemand van hen genadig, die trouweloos ongerechtigheid bedrijven. Sela.

7 Tegen de avond keren zij weer, zij tieren als een hond, en zij gaan rondom de stad.

8 Zie, zij storten overvloedig uit met hun mond; zwaarden zijn op hun lippen; want wie hoort het?

9 Maar Gij, Heere! zult hen belachen; Gij zult alle heidenen bespotten.

10 Tegen zijn sterkte zal ik op U wachten; want God is mijn Hoog Vertrek.

11 De God van mijn goedertierenheid zal mij voorkomen; God zal mij op mijn verspieders doen zien.

12 Dood hen niet, opdat mijn volk het niet vergete; doe hen omzwerven door Uw macht, en werp hen neer, o Heere, ons Schild!

13 Om de zonde van hun mond, om het woord van hun lippen; en laat hen gevangen worden in hun hoogmoed; en om de vloek, en om de leugen, die zij vertellen.

14 Verteer hen in grimmigheid; verteer hen, dat zij er niet zijn, en laat hen weten, dat God Heerser is in Jakob, ja, tot aan de einden der aarde. Sela.

15 Laat hen dan tegen de avond weerkeren, laat hen tieren als een hond, en rondom de stad gaan;

16 Laat hen zelfs omzwerven om spijs; en laat hen vernachten, al zijn zij niet verzadigd.

17 Maar ik zal Uw sterkte zingen, en des morgens Uw goedertierenheid vrolijk roemen, omdat Gij mij een Hoog Vertrek zijt geweest, en een Toevlucht ten dage, toen het mij bang was.

18 Van U, o mijn Sterkte! zal ik psalmzingen; want God is mijn Hoog Vertrek, de God van mijn goedertierenheid.







Gebed in oorlogstijd
====================




60
==

1 Een gouden kleinood van David tot lering, voor de opperzangmeester, op Schûschan Eduth;

2 Toen hij gevochten had met de Syriërs van Mesopotamië, en met de Syriërs van Zoba; en Joab weerkwam, en de Edomieten sloeg in het Zoutdal, twaalf duizend.

3 O God! Gij hadt ons verstoten, Gij hadt ons gescheurd, Gij zijt toornig geweest; keer weer tot ons.

4 Gij hebt het land geschud, Gij hebt het gespleten; genees zijn breuken, want het wankelt.

5 Gij hebt Uw volk een harde zaak doen zien; Gij hebt ons gedrenkt met zwijmelwijn.

6 Maar nu hebt Gij hun, die U vrezen, een banier gegeven, om die op te werpen, vanwege de waarheid. Sela.

7 Opdat Uw beminden zouden bevrijd worden; geef heil door Uw rechterhand, en verhoor ons.

8 God heeft gesproken in Zijn heiligdom; daarom zal ik van vreugde opspringen; ik zal Sichem delen, en het dal van Sukkoth zal ik afmeten.

9 Gilead is mijn, en Manasse is mijn, en Efraïm is de sterkte van mijn hoofd; Juda is mijn wetgever.

10 Moab is mijn waspot; op Edom zal ik mijn schoen werpen! juich over mij, o gij Palestina!

11 Wie zal mij voeren in een vaste stad? Wie zal mij leiden tot in Edom?

12 Zult Gij het niet zijn, o God! Die ons verstoten hadt, en niet uittoogt, o God! met onze heerkrachten?

13 Geef Gij ons hulp uit de benauwdheid, want 's mensen heil is ijdelheid.

14 In God zullen wij kloeke daden doen, en Hij zal onze tegenpartijders vertreden.







Toevlucht tot God
=================




61
==

1 Een psalm van David, voor de opperzangmeester, op Neginôth.

2 O God! hoor mijn geschrei, merk op mijn gebed.

3 Van het einde des lands roep ik tot U als mijn hart overstelpt is; leid mij op een rotssteen, die mij te hoog zou zijn.

4 Want Gij zijt mij een Toevlucht geweest, een sterke Toren voor de vijand.

5 Ik zal in Uw hut verkeren in eeuwigheden; ik zal mijn toevlucht nemen in het verborgene van Uw vleugelen. Sela.

6 Want Gij, o God! hebt gehoord naar mijn geloften; Gij hebt mij gegeven de erfenis van hen, die Uw Naam vrezen.

7 Gij zult dagen tot de dagen van de koning toedoen; zijn jaren zullen zijn als van geslacht tot geslacht;

8 Hij zal eeuwig voor Gods aangezicht zitten; bereid goedertierenheid en waarheid, dat zij hem behoeden.

9 Zo zal ik Uw Naam psalmzingen in eeuwigheid; opdat ik mijn geloften betale, dag bij dag.







God alleen is onze hulp
=======================




62
==

1 Een psalm van David, voor de opperzangmeester, over Jedúthun.

2 Immers is mijn ziel stil tot God; van Hem is mijn heil.

3 Immers is Hij mijn Rotssteen en mijn Heil, mijn Hoog Vertrek, ik zal niet grotelijks wankelen.

4 Hoe lang zult gij kwaad aanstichten tegen een man? Gij allen zult gedood worden; gij zult zijn als een ingebogen wand, een aangestoten muur.

5 Zij beraadslagen slechts, om hem van zijn hoogheid te verstoten; zij hebben behagen in leugen; met hun mond zegenen zij; maar met hun binnenste vloeken zij. Sela.

6 Doch gij, o mijn ziel! zwijg Gode; want van Hem is mijn verwachting.

7 Hij is immers mijn Rotssteen en mijn Heil, mijn Hoog Vertrek; ik zal niet wankelen.

8 In God is mijn Heil en mijn Eer; de Rotssteen van mijn sterkte, mijn Toevlucht is in God.

9 Vertrouw op Hem te allen tijde, o gij volk! Stort uw hart uit voor Zijn aangezicht; God is ons een Toevlucht. Sela.

10 Immers zijn de gewone lieden ijdelheid, de grote lieden zijn leugen; in de weegschaal opgewogen, zouden zij samen lichter zijn dan de ijdelheid.

11 Vertrouwt niet op onderdrukking, noch op roverij; wordt niet ijdel, als het vermogen overvloedig aanwast, en zet er het hart niet op.

12 God heeft één ding gesproken, ik heb dit tweemaal gehoord: dat de sterkte Godes is.

13 En de goedertierenheid, o Heere! is Uwe; want Gij zult een ieder vergelden naar zijn werk.







Verlangen naar God
==================




63
==

1 Een psalm van David, toen hij was in de woestijn van Juda.

2 O God! Gij zijt mijn God! ik zoek U in de dageraad; mijn ziel dorst naar U; mijn vlees verlangt naar U, in een land, dor en mat, zonder water.

3 Voorwaar, ik heb U in het heiligdom aanschouwd, ziende Uw sterkheid en Uw eer;

4 Want Uw goedertierenheid is beter dan het leven; mijn lippen zouden U prijzen.

5 Alzo zou ik U loven in mijn leven; in Uw Naam zou ik mijn handen opheffen.

6 Mijn ziel zou als met smeer en vettigheid verzadigd worden, en mijn mond zou roemen met vrolijk zingende lippen.

7 Als ik aan U gedenk op mijn legerstede, zo peins ik aan U in de nachtwaken.

8 Want Gij zijt mij een hulp geweest; en in de schaduw van Uw vleugelen zal ik vrolijk zingen.

9 Mijn ziel kleeft U achteraan; Uw rechterhand ondersteunt mij.

10 Maar dezen, die mijn ziel zoeken tot verwoesting, zullen komen in de onderste plaatsen der aarde.

11 Men zal hen storten door het geweld van het zwaard; zij zullen de vossen ten deel worden.

12 Maar de koning zal zich in God verblijden; een ieder, die bij Hem zweert, zal zich beroemen; want de mond der leugensprekers zal gestopt worden.







Gebed om verlossing
===================




64
==

1 Een psalm van David, voor de opperzangmeester.

2 Hoor, o God! mijn stem in mijn geklag; behoed mijn leven voor de schrik van de vijand.

3 Verberg mij voor de heimelijke raad van de boosdoeners, voor de oproerigheid van de werkers der ongerechtigheid.

4 Die hun tong scherpen als een zwaard, een bitter woord aanleggen als hun pijl;

5 Om in verborgen plaatsen de oprechte te schieten; haastig schieten zij naar hem, en vrezen niet.

6 Zij sterken zichzelf in een boze zaak; zij houden spraak van strikken te verbergen; zij zeggen: Wie zal ze zien?

7 Zij doorzoeken allerlei onrecht; ten uiterste doorzoeken zij, wat te doorzoeken is; zelfs het binnenste van een man, en het diepe hart.

8 Maar God zal hen haastig met een pijl schieten; hun plagen zijn er.

9 En hun tong zal hen doen aanstoten tegen zichzelf; een ieder, die hen ziet, zal zich wegpakken.

10 En alle mensen zullen vrezen, en Gods werk verkondigen, en Zijn doen verstandig aanmerken.

11 De rechtvaardige zal zich verblijden in de Heere, en op Hem betrouwen; en alle oprechten van hart zullen zich beroemen.







Loflied op Gods goedheid
========================




65
==

1 Een psalm van David, een lied, voor de opperzangmeester.

2 De lofzang is in stilheid tot U, o God! in Sion; en U zal de gelofte betaald worden.

3 Gij hoort het gebed; tot U zal alle vlees komen.

4 Ongerechtige dingen hadden de overhand over mij; maar onze overtredingen, die verzoent Gij.

5 Welgelukzalig is hij, die Gij verkiest, en doet naderen, dat hij wone in Uw voorhoven; wij zullen verzadigd worden met het goed van Uw huis, met het heilige van Uw paleis.

6 Vreselijke dingen zult Gij ons in gerechtigheid antwoorden, o God van ons heil! o Vertrouwen van alle einden der aarde, en van de ver gelegenen aan de zee!

7 Die de bergen vastzet door Zijn kracht, omgord zijnde met macht.

8 Die het bruisen der zeeën stilt, het bruisen van haar golven, en het rumoer der volken.

9 En die op de einden wonen, vrezen voor Uw tekenen; Gij doet de uitgangen des morgens en des avonds juichen.

10 Gij bezoekt het land, en hebbende het begerig gemaakt, verrijkt Gij het grotelijks; de rivier Gods is vol water; wanneer Gij het alzo bereid hebt, maakt Gij hun koren gereed.

11 Gij maakt zijn opgeploegde aarde dronken; Gij doet ze dalen in zijn voren; Gij maakt het week door de druppels; Gij zegent zijn uitspruitsel.

12 Gij kroont het jaar van Uw goedheid; en Uw voetstappen druipen van vettigheid.

13 Zij bedruipen de weiden der woestijn; en de heuvels zijn aangegord met verheuging.

14 De velden zijn bekleed met kudden, en de dalen zijn bedekt met koren; zij juichen, ook zingen zij.







Loflied aan God voor Zijn wonderbare werken
===========================================




66
==

1 Een lied, een psalm, voor de opperzangmeester.

Juicht Gode, gij ganse aarde!2 Psalmzingt de eer van Zijn Naam; geeft eer Zijn lof.

3 Zegt tot God: Hoe vreselijk zijt Gij in Uw werken! Om de grootheid van Uw sterkte zullen zich Uw vijanden geveinsd aan U onderwerpen.

4 De ganse aarde aanbidde U, en psalmzinge U; zij psalmzinge Uw naam. Sela.

5 Komt en ziet Gods daden; Hij is vreselijk van werking aan de mensenkinderen.

6 Hij heeft de zee veranderd in het droge; zij zijn te voet doorgegaan door de rivier; daar hebben wij ons in Hem verblijd.

7 Hij heerst eeuwig met Zijn macht; Zijn ogen houden wacht over de heidenen; laat de afvalligen niet verhoogd worden. Sela.

8 Looft, gij volken! onze God; en laat horen de stem van Zijn roem.

9 Die onze zielen in het leven stelt, en niet toelaat, dat onze voet wankelt.

10 Want Gij hebt ons beproefd, o God! Gij hebt ons gelouterd, gelijk men het zilver loutert;

11 Gij hadt ons in het net gebracht; Gij hadt een enge band om onze lendenen gelegd;

12 Gij hadt de mens op ons hoofd doen rijden; wij waren in het vuur en in het water gekomen; maar Gij hebt ons uitgevoerd in een overvloeiende verversing.

13 Ik zal met brandoffers in Uw huis gaan; ik zal U mijn geloften betalen,

14 Die mijn lippen hebben geuit, en mijn mond heeft uitgesproken, toen het mij bang was.

15 Brandoffers van mergbeesten zal ik U offeren, met rookwerk van rammen; ik zal runderen met bokken bereiden. Sela.

16 Komt, hoort toe, o allen gij, die God vreest, en ik zal vertellen, wat Hij aan mijn ziel gedaan heeft.

17 Ik riep tot Hem met mijn mond, en Hij werd verhoogd onder mijn tong.

18 Had ik naar ongerechtigheid met mijn hart gezien, de Heere zou niet gehoord hebben.

19 Maar zeker, God heeft gehoord; Hij heeft gemerkt op de stem van mijn gebed.

20 Geloofd zij God, Die mijn gebed niet heeft afgewend, noch Zijn goedertierenheid van mij.







Loflied op Gods zegen over alle volken
======================================




67
==

1 Een psalm, een lied, voor de opperzangmeester, op de Neginôth.

2 God zij ons genadig en zegene ons; Hij doe Zijn aanschijn aan ons lichten. Sela.

3 Opdat men op de aarde Uw weg kenne, onder alle heidenen Uw heil.

4 De volken zullen U, o God! loven; de volken, al te zamen, zullen U loven.

5 De natiën zullen zich verblijden en juichen, omdat Gij de volken zult richten in rechtmatigheid; en de natiën op de aarde, die zult Gij leiden. Sela.

6 De volken zullen U, o God! loven; de volken, al te zamen zullen U loven.

7 De aarde geeft haar gewas; God, onze God, zal ons zegenen.

8 God zal ons zegenen; en alle einden der aarde zullen Hem vrezen.







Lof- en danklied voor de overwinning
====================================




68
==

1 Een psalm, een lied van David, voor de opperzangmeester.

2 God zal opstaan, Zijn vijanden zullen verstrooid worden, en Zijn haters zullen van Zijn aangezicht vluchten.

3 Gij zult hen verdrijven, gelijk rook verdreven wordt; gelijk was voor het vuur smelt, zullen de goddelozen vergaan van Gods aangezicht.

4 Maar de rechtvaardigen zullen zich verblijden; zij zullen van vreugde opspringen voor Gods aangezicht, en van blijdschap vrolijk zijn.

5 Zingt Gode, psalmzingt Zijn Naam; verhoogt de wegen voor Hem, Die in de vlakke velden rijdt, omdat Zijn Naam is Heere; en springt op van vreugde voor Zijn aangezicht.

6 Hij is een Vader der wezen, en een Richter der weduwen; God, in de woonstede Zijner heiligheid.

7 Een God, Die de eenzamen zet in een huisgezin, uitvoert, die in boeien gevangen zijn; maar de afvalligen wonen in het dorre.

8 O God! toen Gij voor het aangezicht van Uw volk uittoogt, toen Gij daarheen tradt in de woestijn; Sela.

9 Daverde de aarde, ook dropen de hemelen voor Gods aanschijn; zelfs deze Sinaï, voor het aanschijn van God, de God van Israël.

10 Gij hebt zeer milde regen doen druipen, o God! en Gij hebt Uw erfenis gesterkt, toen zij mat was geworden.

11 Uw hoop woonde daarin; Gij bereiddet ze door Uw goedheid voor de ellendige, o God!

12 De Heere gaf te spreken; der boodschappers van goede tijdingen was een grote heerschaar.

13 De koningen der heerscharen vluchtten weg, zij vluchtten weg; en zij, die thuis bleef, deelde de roof uit.

14 Al laagt gij tussen twee rijen van stenen, zo zult gij toch worden als vleugels van een duif, overdekt met zilver, en welker vederen zijn met uitgegraven geel goud.

15 Toen de Almachtige de koningen daarin verstrooide, werd zij sneeuwwit als op Zalmon.

16 De berg Basan is een berg Gods; de berg Basan is een bultige berg.

17 Waarom springt gij op, gij bultige bergen? Deze berg heeft God begeerd tot Zijn woning; ook zal de Heere er wonen in eeuwigheid.

18 Gods wagens zijn tweemaal tien duizend, de duizenden verdubbeld. De Heere is onder hen, een Sinaï in heiligheid!

19 Gij zijt opgevaren in de hoogte; Gij hebt de gevangenis gevankelijk gevoerd; Gij hebt gaven genomen om uit te delen onder de mensen; ja, ook de wederhorigen om bij U te wonen, o Heere God!

20 Geloofd zij de Heere; dag bij dag overlaadt Hij ons. Die God is onze Zaligheid. Sela.

21 Die God is ons een God van volkomen zaligheid; en bij de Heere, de Heere, zijn uitkomsten tegen de dood.

22 Voorzeker zal God de kop van Zijn vijanden verslaan, de harige schedel van hem, die in zijn schulden wandelt.

23 De Heere heeft gezegd: Ik zal terugbrengen uit Basan; Ik zal terugbrengen uit de diepten der zee;

24 Opdat gij uw voet, ja, de tong van uw honden, moogt steken in het bloed van de vijanden, van een ieder van hen.

25 O God! zij hebben Uw gangen gezien, de gangen van mijn God, mijn Koning, in het heiligdom.

26 De zangers gingen voor, de speellieden achter, in het midden de trommelende maagden.

27 Looft God in de gemeenten, de Heere, gij, die zijt uit de springader van Israël!

28 Daar is Benjamin de kleine, die over hen heerste, de vorsten van Juda met hun vergadering, de vorsten van Zebulon, de vorsten van Nafthali.

29 Uw God heeft uw sterkte geboden; sterk, o God, wat Gij aan ons gewerkt hebt!

30 Om Uw tempel te Jeruzalem, zullen U de koningen geschenk toebrengen.

31 Scheld het wild gedierte van het riet, de vergadering der stieren met de kalveren der volken; en hem, die zich onderwerpt met stukken zilver; Hij heeft de volken verstrooid, die lust hebben in oorlogen.

32 Prinselijke gezanten zullen komen uit Egypte; Morenland zal zich haasten zijn handen tot God uit te strekken.

33 Gij koninkrijken der aarde, zingt Gode; psalmzingt de Heere! Sela.

34 Hem, Die daar rijdt in de hemel der hemelen, Die van ouds is; ziet, Hij geeft Zijn stem, een stem der sterkte.

35 Geeft Gode sterkte! Zijn hoogheid is over Israël, en Zijn sterkte in de bovenste wolken.

36 O God! Gij zijt vreselijk uit Uw heiligdommen; de God Israëls, Die geeft het volk sterkte en krachten. Geloofd zij God!







Gebed om redding uit martelaarschap
===================================




69
==

1 Een psalm van David, voor de opperzangmeester, op Schóschannim.

2 Verlos mij, o God! want de wateren zijn gekomen tot aan de ziel.

3 Ik ben gezonken in grondeloze modder, waar men niet kan staan; ik ben gekomen in de diepten der wateren, en de vloed overstroomt mij.

4 Ik ben vermoeid door mijn roepen, mijn keel is ontstoken, mijn ogen zijn bezweken, daar ik ben hopende op mijn God.

5 Die mij zonder oorzaak haten, zijn meer dan de haren van mijn hoofd; die mij zoeken te vernielen, die mij om valse oorzaken tot vijand zijn, zijn machtig geworden; wat ik niet geroofd heb, moet ik alsdan teruggeven.

6 O God! Gij weet van mijn dwaasheid, en mijn schulden zijn voor U niet verborgen.

7 Laat hen door mij niet beschaamd worden, die U verwachten, o Heere, Heere der heerscharen, laat hen door mij niet te schande worden, die U zoeken, o God Israëls!

8 Want om Uwentwil draag ik versmaadheid; schande heeft mijn aangezicht bedekt.

9 Ik ben mijn broederen vreemd geworden, en onbekend aan de kinderen van mijn moeder.

10 Want de ijver van Uw huis heeft mij verteerd; en de smaadheden van hen, die U smaden, zijn op mij gevallen.

11 En ik heb geweend in het vasten mijner ziel; maar het is mij geworden tot allerlei smaad.

12 En ik heb een zak tot mijn kleed aangedaan; maar ik ben hun tot een spreekwoord geworden.

13 Die in de poort zitten, praten van mij; en ik ben een snarenspel van hen, die sterke drank drinken.

14 Maar mij aangaande, mijn gebed is tot U, o Heere; er is een tijd des welbehagens, o God! door de grootheid van Uw goedertierenheid; verhoor mij door de getrouwheid van Uw heil.

15 Ruk mij uit het slijk, en laat mij niet verzinken; laat mij gered worden van mijn haters, en uit de diepten der wateren.

16 Laat de watervloed mij niet overstromen, en laat de diepte mij niet verslinden; en laat de put zijn mond over mij niet toesluiten.

17 Verhoor mij, o Heere, want Uw goedertierenheid is goed; zie mij aan naar de grootheid van Uw barmhartigheden.

18 En verberg Uw aangezicht niet van Uw knecht, want het is mij bang; haast U, verhoor mij.

19 Nader tot mijn ziel, bevrijd ze; verlos mij om mijn vijanden.

20 Gij weet mijn versmaadheid, en mijn schaamte, en mijn schande; al mijn benauwers zijn voor U.

21 De versmaadheid heeft mijn hart gebroken, en ik ben zeer zwak; en ik heb gewacht naar medelijden, maar er is er geen; en naar vertroosters, maar heb ze niet gevonden.

22 Ja, zij hebben mij gal tot mijn spijs gegeven; en in mijn dorst hebben zij mij edik te drinken gegeven.

23 Hun tafel worde voor hun aangezicht tot een strik, en tot volle vergelding, tot een valstrik.

24 Laat hun ogen duister worden, dat zij niet zien; en doe hun lendenen gedurig waggelen.

25 Stort over hen Uw gramschap uit; en de hittigheid van Uw toorn grijpe hen aan.

26 Hun paleis zij verwoest; in hun tenten zij geen inwoner.

27 Want zij vervolgen, die Gij geslagen hebt; en maken praat van de smart van Uw gewonden.

28 Doe misdaad tot hun misdaad, en laat hen niet komen tot Uw gerechtigheid.

29 Laat hen uitgedelgd worden uit het boek des levens, en met de rechtvaardigen niet aangeschreven worden.

30 Doch ik ben ellendig en in smart; Uw heil, o God! zette mij in een hoog vertrek.

31 Ik zal Gods Naam prijzen met gezang, en Hem met dankzegging grootmaken.

32 En het zal de Heere aangenamer zijn dan een os, of een gehoornde var, die gespleten hoeven heeft.

33 De zachtmoedigen, dit gezien hebbende, zullen zich verblijden; en gij, die God zoekt, uw hart zal leven.

34 Want de Heere hoort de nooddruftigen, en Hij veracht Zijn gevangenen niet.

35 Dat Hem prijzen de hemel en de aarde, de zeeën, en al wat daarin wriemelt.

36 Want God zal Sion verlossen, en de steden van Juda bouwen; en aldaar zullen zij wonen, en haar erfelijk bezitten;

37 En het zaad Zijner knechten zal haar beërven; en de liefhebbers van Zijn Naam zullen daarin wonen.







Bede om haastige hulp
=====================




70
==

1 Een psalm van David, voor de opperzangmeester, om te doen gedenken.

2 Haast U, o God, om mij te verlossen, o Heere, tot mijn hulp.

3 Laat hen beschaamd en schaamrood worden, die mijn ziel zoeken; laat hen achterwaarts gedreven en te schande worden, die lust hebben aan mijn kwaad.

4 Laat hen terugkeren tot loon van hun beschaming, die daar zeggen: Ha, ha!

5 Laat in U vrolijk en verblijd zijn allen, die U zoeken; laat de liefhebbers van Uw heil gedurig zeggen: God zij groot gemaakt!

6 Doch ik ben ellendig en nooddruftig; o God, haast U tot mij; Gij zijt mijn Hulp en mijn Bevrijder; Heere, vertoef niet!







Bede om behoudenis in ouderdom
==============================




71
==

1 Op U, o Heere! betrouw ik; laat mij niet beschaamd worden in eeuwigheid.

2 Red mij door Uw gerechtigheid, en bevrijd mij; neig Uw oor tot mij, en verlos mij.

3 Wees mij tot een Rotssteen, om daarin te wonen, om gedurig daarin te gaan; Gij hebt bevel gegeven, om mij te verlossen, want Gij zijt mijn Steenrots en mijn Burcht.

4 Mijn God, bevrijd mij van de hand van de goddeloze, van de hand van hem, die verkeerd handelt, en van de opgeblazene.

5 Want Gij zijt mijn Verwachting, Heere, Heere! mijn Vertrouwen van mijn jeugd aan.

6 Op U heb ik gesteund van de buik aan; van het ingewand van mijn moeder aan zijt Gij mijn Uithelper; mijn lof is gedurig van U.

7 Ik ben velen als een wonder geweest; doch Gij zijt mijn sterke Toevlucht.

8 Laat mijn mond vervuld worden met Uw lof, de ganse dag met Uw heerlijkheid.

9 Verwerp mij niet in de tijd van de ouderdom; verlaat mij niet, terwijl mijn kracht vergaat.

10 Want mijn vijanden spreken van mij, en die op mijn ziel loeren, beraadslagen tezamen.

11 Zeggende: God heeft hem verlaten; jaagt na, en grijpt hem, want er is geen verlosser.

12 O God, wees niet verre van mij; mijn God! haast U tot mijn hulp.

13 Laat hen beschaamd worden, laat hen verteerd worden, die mijn ziel tegen zijn; laat hen met smaad en schande overdekt worden, die mijn kwaad zoeken.

14 Doch ik zal gedurig hopen, en zal al Uw lof nog groter maken.

15 Mijn mond zal Uw gerechtigheid vertellen, de ganse dag Uw heil; hoewel ik de getallen niet weet.

16 Ik zal heengaan in de mogendheden van de Heere Heere; ik zal Uw gerechtigheid vermelden, de Uwe alleen.

17 O God! Gij hebt mij geleerd van mijn jeugd aan, en tot nog toe verkondig ik Uw wonderen.

18 Daarom ook, terwijl de ouderdom en grijsheid daar is, verlaat mij niet, o God, totdat ik dit geslacht verkondige Uw arm, alle nakomelingen Uw macht.

19 Ook is Uw gerechtigheid, o God, tot in de hoogte; Gij, Die grote dingen gedaan hebt; o God! wie is U gelijk?

20 Gij, Die mij veel benauwdheden en kwaden hebt doen zien, zult mij weer levend maken, en zult mij weer ophalen uit de afgronden der aarde.

21 Gij zult mijn grootheid vermeerderen, en mij rondom vertroosten.

22 Ook zal ik U loven met het instrument der luit, Uw trouw, mijn God; ik zal U psalmzingen met de harp, o Heilige Israëls!

23 Mijn lippen zullen juichen, wanneer ik U zal psalmzingen, en mijn ziel, die Gij verlost hebt.

24 Ook zal mijn tong Uw gerechtigheid de ganse dag uitspreken, want zij zijn beschaamd, want zij zijn schaamrood geworden, die mijn kwaad zoeken.







Gebed voor Sálomo
=================




72
==

1 Voor Sálomo.

O God! geef de koning Uw rechten, en Uw gerechtigheid aan de zoon des konings.2 Zo zal hij Uw volk richten met gerechtigheid, en Uw ellendigen met recht.

3 De bergen zullen den volke vrede dragen, ook de heuvelen, met gerechtigheid.

4 Hij zal de ellendigen des volks richten; hij zal de kinderen van de nooddruftige verlossen, en de verdrukker verbrijzelen.

5 Zij zullen U vrezen, zolang de zon en maan zullen zijn, van geslacht tot geslacht.

6 Hij zal neerdalen als een regen op het nagras, als de druppels, die de aarde bevochtigen.

7 In zijn dagen zal de rechtvaardige bloeien, en de veelheid van vrede, totdat de maan niet meer is.

8 En hij zal heersen van de zee tot aan de zee, en van de rivier tot aan de einden der aarde.

9 De ingezetenen van dorre plaatsen zullen voor zijn aangezicht knielen, en zijn vijanden zullen het stof lekken.

10 De koningen van Tharsis en de eilanden zullen geschenken aanbrengen; de koningen van Scheba en Seba zullen vereringen toevoeren.

11 Ja, alle koningen zullen zich voor hem neerbuigen, alle heidenen zullen hem dienen.

12 Want hij zal de nooddruftige redden, die daar roept, alsook de ellendige, en die geen helper heeft.

13 Hij zal de arme en nooddruftige sparen, en de zielen der nooddruftigen verlossen.

14 Hij zal hun zielen van list en geweld bevrijden, en hun bloed zal dierbaar zijn in zijn ogen.

15 En hij zal leven; en men zal hem geven van het goud van Scheba, en men zal gedurig voor hem bidden; de ganse dag zal men hem zegenen.

16 Is er een hand vol koren in het land op de hoogte der bergen, de vrucht daarvan zal ruisen als de Libanon; en die van de stad zullen bloeien als het kruid der aarde.

17 Zijn naam zal zijn tot in eeuwigheid; zolang als er de zon is, zal zijn naam van kind tot kind voortgeplant worden; en zij zullen in hem gezegend worden; alle heidenen zullen hem welgelukzalig roemen.

18 Geloofd zij de Heere God, de God Israëls, Die alleen wonderen doet.

19 En geloofd zij de Naam Zijner heerlijkheid tot in eeuwigheid; en de ganse aarde worde met Zijn heerlijkheid vervuld. Amen, ja, amen.

20 De gebeden van David, de zoon van Isaï, hebben een einde.







Troost voor de vromen bij het geluk van de goddelozen
=====================================================




73
==

1 Een psalm van Asaf.

Immers is God Israël goed, hun, die rein van hart zijn.2 Maar mij aangaande, mijn voeten waren bijna uitgeweken; mijn treden waren bijkans uitgeschoten.

3 Want ik was nijdig op de dwazen, ziende der goddelozen vrede.

4 Want er zijn geen banden tot hun dood toe, en hun kracht is fris.

5 Zij zijn niet in de moeite als andere mensen, en worden met andere mensen niet geplaagd.

6 Daarom omringt hen de hovaardij als een keten; het geweld bedekt hen als een gewaad.

7 Hun ogen puilen uit van vet; zij gaan de inbeeldingen des harten te boven.

8 Zij mergelen de lieden uit, en spreken boosaardig van verdrukking; zij spreken uit de hoogte.

9 Zij zetten hun mond tegen de hemel, en hun tong wandelt op de aarde.

10 Daarom keert zich Zijn volk hiertoe, als hun wateren van een volle beker worden uitgedrukt.

11 Dat zij zeggen: Hoe zou God het weten, en zou er wetenschap zijn bij de Allerhoogste?

12 Ziet, dezen zijn goddeloos; nochtans hebben zij rust in de wereld; zij vermenigvuldigen het vermogen.

13 Immers heb ik tevergeefs mijn hart gezuiverd, en mijn handen in onschuld gewassen.

14 Daar ik de ganse dag geplaagd ben, en mijn bestraffing is er alle morgens.

15 Indien ik zou zeggen: Ik zal ook alzo spreken; ziet, zo zou ik trouweloos zijn aan het geslacht Uwer kinderen.

16 Nochtans heb ik gedacht om dit te mogen verstaan; maar het was moeite in mijn ogen;

17 Totdat ik in Gods heiligdommen inging, en op hun einde merkte.

18 Immers zet Gij hen op gladde plaatsen; Gij doet hen vallen in verwoestingen.

19 Hoe worden zij als in een ogenblik tot verwoesting, nemen een einde, worden te niet van verschrikkingen!

20 Als een droom na het ontwaken! Als Gij opwaakt, o Heere, dan zult Gij hun beeld verachten.

21 Toen mijn hart opgezwollen was, en ik in mijn nieren geprikkeld werd,

22 Toen was ik onvernuftig, en wist niets; ik was een groot beest bij U.

23 Ik zal dan gedurig bij U zijn; Gij hebt mijn rechterhand gevat;

24 Gij zult mij leiden door Uw raad; en daarna zult Gij mij in heerlijkheid opnemen.

25 Wie heb ik nevens U in de hemel? Nevens U lust mij ook niets op de aarde!

26 Bezwijkt mijn vlees en mijn hart, zo is God de Rotssteen mijns harten, en mijn Deel in eeuwigheid.

27 Want ziet, die verre van U zijn, zullen vergaan; Gij roeit uit, al wie van U afhoereert.

28 Maar mij aangaande, het is mij goed nabij God te wezen; ik zet mijn betrouwen op de Heere Heere, om al Uw werken te vertellen.







Bede voor het verwoeste heiligdom
=================================




74
==

1 Een onderwijzing, voor Asaf.

O God! waarom verstoot Gij in eeuwigheid? Waarom zou Uw toorn roken tegen de schapen Uwer weide?2 Gedenk aan Uw vergadering, die Gij vanouds verworven hebt; de roede Uwer erfenis, die Gij verlost hebt; de berg Sion, waarop Gij gewoond hebt.

3 Hef Uw voeten op tot de eeuwige verwoestingen; de vijand heeft alles in het heiligdom verdorven.

4 Uw tegenpartijders hebben in het midden van Uw vergaderplaatsen gebruld; zij hebben hun tekenen tot tekenen gesteld.

5 Een ieder werd er bekend als een, die de bijlen omhoog aanbrengt in de dichtheid van een geboomte.

6 Alzo hebben zij nu haar graveerselen samen met houwelen en beukhamers in stukken geslagen.

7 Zij hebben Uw heiligdommen in het vuur gezet; ter aarde toe hebben zij de woning Uws Naams ontheiligd.

8 Zij hebben in hun hart gezegd: Laat ons hen te zamen uitplunderen; zij hebben al Gods vergaderplaatsen in het land verbrand.

9 Wij zien onze tekenen niet; er is geen profeet meer, noch iemand bij ons, die weet, hoe lang.

10 Hoe lang, o God! zal de tegenpartijder smaden? Zal de vijand Uw Naam in eeuwigheid lasteren?

11 Waarom trekt Gij Uw hand, ja, Uw rechterhand af? Trek haar uit het midden van Uw boezem; maak een einde.

12 Evenwel is God mijn Koning van ouds af, Die verlossingen werkt in het midden der aarde.

13 Gij hebt door Uw sterkte de zee gespleten; Gij hebt de koppen der draken in de wateren verbroken.

14 Gij hebt de koppen van de Leviathan verpletterd; Gij hebt hem tot spijs gegeven aan het volk in dorre plaatsen.

15 Gij hebt een fontein en beek gekliefd; Gij hebt sterke rivieren uitgedroogd.

16 De dag is de Uwe, ook is de nacht de Uwe; Gij hebt het licht en de zon bereid.

17 Gij hebt al de grenzen der aarde gesteld; zomer en winter, die hebt Gij geformeerd.

18 Gedenk hieraan; de vijand heeft de Heere gesmaad, en een dwaas volk heeft Uw Naam gelasterd.

19 Geef aan het wild gedierte de ziel van Uw tortelduif niet over; vergeet de hoop van Uw ellendigen niet in eeuwigheid.

20 Aanschouw het verbond; want de duistere plaatsen des lands zijn vol woningen van geweld.

21 Laat de verdrukte niet beschaamd weerkeren; laat de ellendige en nooddruftige Uw Naam prijzen.

22 Sta op, o God! twist Uw twistzaak; gedenk de smaadheid, die U van de dwaas wedervaart de ganse dag.

23 Vergeet niet het geroep van Uw tegenpartijders; het getier van hen, die tegen U opstaan, klimt gedurig op.







Danklied voor de genadige verandering in Israël
===============================================




75
==

1 Voor de opperzangmeester, Altáscheth; een psalm, een lied, voor Asaf.

2 Wij loven U, o God; wij loven, dat Uw Naam nabij is; men vertelt Uw wonderen.

3 Als ik het bestemde ambt zal ontvangen hebben, zo zal ik gans recht richten.

4 Het land en al zijn inwoners waren versmolten; maar ik heb zijn pilaren vastgemaakt. Sela.

5 Ik heb gezegd tot de onzinnigen: Weest niet onzinnig; en tot de goddelozen: Verhoogt de hoorn niet.

6 Verhoogt uw hoorn niet omhoog; spreekt niet met stijve hals.

7 Want het verhogen komt niet uit het oosten, noch uit het westen, noch uit de woestijn;

8 Maar God is Rechter; Hij vernedert deze, en verhoogt gene.

9 Want in des Heeren hand is een beker, en de wijn is troebel, vol van mengeling, en Hij schenkt daaruit; doch alle goddelozen der aarde zullen zijn droesemen uitzuigende drinken.

10 En ik zal het in eeuwigheid verkondigen; ik zal de God Jakobs psalmzingen.

11 En ik zal alle hoornen van de goddelozen afhouwen; de hoornen van de rechtvaardige zullen verhoogd worden.







Gods majesteit en macht
=======================




76
==

1 Een psalm, een lied van Asaf, voor de opperzangmeester, op Neginôth.

2 God is bekend in Juda; Zijn Naam is groot in Israël.

3 En in Salem is Zijn hut, en Zijn woning in Sion.

4 Aldaar heeft Hij verbroken de vurige pijlen van de boog, het schild, en het zwaard, en de krijg. Sela.

5 Gij zijt doorluchtiger en heerlijker dan de roofbergen.

6 De stouthartigen zijn beroofd geworden; zij hebben hun slaap gesluimerd; en geen van de dappere mannen hebben hun handen gevonden.

7 Van Uw schelden, o God van Jakob! is samen wagen en paard in slaap gezonken.

8 Gij, vreselijk zijt Gij; en wie zal voor Uw aangezicht bestaan, van de tijd van Uw toorn af?

9 Gij deedt een oordeel horen uit de hemel; de aarde vreesde en werd stil,

10 Toen God opstond ten oordeel, om alle zachtmoedigen der aarde te verlossen. Sela.

11 Want de grimmigheid des mensen zal U loffelijk maken; het overblijfsel der grimmigheden zult Gij opbinden.

12 Doet geloften en betaalt ze de Heere, uw God, gij allen, die rondom Hem zijt! Laat hen Hem, Die te vrezen is, geschenken brengen;

13 Die de geest der vorsten als druiven afsnijdt; Die de koningen der aarde vreselijk is.







Aanvechtingen der gelovigen en troostrijke herinneringen
========================================================




77
==

1 Een psalm van Asaf, voor de opperzangmeester, over Jedúthun.

2 Mijn stem is tot God, en ik roep; mijn stem is tot God, en Hij zal het oor tot mij neigen.

3 Ten dage mijner benauwdheid zocht ik de Heere; mijn hand was des nachts uitgestrekt, en liet niet af; mijn ziel weigerde getroost te worden.

4 Dacht ik aan God, zo maakte ik misbaar; peinsde ik, zo werd mijn ziel overstelpt. Sela.

5 Gij hieldt mijn ogen wakende; ik was verslagen, en sprak niet.

6 Ik overdacht de dagen van ouds, de jaren der eeuwen.

7 Ik dacht aan mijn snarenspel; in de nacht overlegde ik in mijn hart, en mijn geest onderzocht:

8 Zal dan de Heere in eeuwigheden verstoten, en voortaan niet meer goedgunstig zijn?

9 Houdt Zijn goedertierenheid in eeuwigheid op? Heeft de toezegging een einde, van geslacht tot geslacht?

10 Heeft God vergeten genadig te zijn? Heeft Hij Zijn barmhartigheden door toorn toegesloten? Sela.

11 Daarna zeide ik: Dit krenkt mij; maar de rechterhand des Allerhoogsten verandert.

12 Ik zal de daden des Heeren gedenken; ja, ik zal gedenken Uw wonderen van ouds her;

13 En zal al Uw werken betrachten, en van Uw daden spreken.

14 O God! Uw weg is in het heiligdom; wie is een groot God, gelijk God?

15 Gij zijt die God, Die wonder doet; Gij hebt Uw sterkte bekend gemaakt onder de volken.

16 Gij hebt Uw volk door Uw arm verlost; de kinderen van Jakob en van Jozef. Sela.

17 De wateren zagen U, o God! de wateren zagen U, zij beefden; ook waren de afgronden beroerd.

18 De dikke wolken goten water uit; de bovenste wolken gaven geluid; ook gingen Uw pijlen daarheen.

19 Het geluid van Uw donder was in het rond; de bliksemen verlichtten de wereld; de aarde werd beroerd en daverde.

20 Uw weg was in de zee, en Uw pad in grote wateren, en Uw voetstappen werden niet bekend.

21 Gij leiddet Uw volk, als een kudde door de hand van Mozes en Aäron.







Gods vaderlijke liefde voor Zijn ondankbaar volk
================================================




78
==

1 Een onderwijzing van Asaf.

O mijn volk! neem mijn leer ter ore; neigt uw oor tot de redenen van mijn mond.2 Ik zal mijn mond opendoen met spreuken; ik zal verborgenheden overvloedig uitstorten, van ouds her;

3 Die wij gehoord hebben en weten ze, en onze vaders ons verteld hebben.

4 Wij zullen het niet verbergen voor hun kinderen, voor het navolgende geslacht, vertellende de loffelijkheden des Heeren, en Zijn sterkheid, en Zijn wonderen, die Hij gedaan heeft.

5 Want Hij heeft een getuigenis opgericht in Jakob, en een wet gesteld in Israël; die Hij onze vaderen geboden heeft, dat zij ze hun kinderen zouden bekend maken;

6 Opdat het navolgende geslacht die weten zou, de kinderen, die geboren zouden worden; en zouden opstaan, en ze hun kinderen vertellen;

7 En dat zij hun hoop op God zouden stellen, en Gods daden niet vergeten, maar Zijn geboden bewaren;

8 En dat zij niet zouden worden gelijk hun vaders, een wederhorig en weerspannig geslacht; een geslacht, dat zijn hart niet richtte, en welks geest niet getrouw was met God.

9 (De kinderen van Efraïm, gewapende boogschutters, keerden om ten dage van de strijd.)

10 Zij hielden Gods verbond niet, en weigerden te wandelen in Zijn wet.

11 En zij vergaten Zijn daden, en Zijn wonderen, die Hij hun had doen zien.

12 Voor hun vaderen had Hij wonder gedaan, in Egypteland, in het veld van Zoan.

13 Hij kliefde de zee, en deed er hen doorgaan; en de wateren deed Hij staan als een hoop.

14 En Hij leidde hen des daags met een wolk, en de ganse nacht met licht des vuurs.

15 Hij kliefde de rotsstenen in de woestijn, en drenkte hen overvloedig, als uit afgronden.

16 Want Hij bracht stromen voort uit de steenrots, en deed de wateren afdalen als rivieren.

17 Nog voeren zij verder voort tegen Hem te zondigen, verbitterende de Allerhoogste in de dorre wildernis.

18 En zij verzochten God in hun hart, begerende spijs naar hun lust.

19 En zij spraken tegen God, zij zeiden: Zou God een tafel kunnen toerichten in de woestijn?

20 Ziet, Hij heeft de rotssteen geslagen, dat er wateren uitvloeiden, en beken overvloedig uitbraken, zou Hij ook brood kunnen geven? Zou Hij Zijn volk vlees toebereiden?

21 Daarom hoorde de Heere, en werd verbolgen; en een vuur werd ontstoken tegen Jakob, en toorn ging ook op tegen Israël;

22 Omdat zij in God niet geloofden, en op Zijn heil niet vertrouwden.

23 Daar Hij de wolken van boven gebood, en de deuren des hemels opende;

24 En regende op hen het Man om te eten, en gaf hun hemels koren.

25 Een ieder at het brood der Machtigen; Hij zond hun teerkost tot verzadiging.

26 Hij dreef de oostenwind voort in de hemel, en voerde de zuidenwind aan door Zijn sterkte;

27 En regende op hen vlees als stof, en gevleugeld gevogelte als zand der zeeën;

28 En deed het vallen in het midden van zijn leger, rondom zijn woningen.

29 Toen aten zij, en werden zeer zat; zodat Hij hun hun lust toebracht.

30 Zij waren nog niet vervreemd van hun lust; hun spijs was nog in hun mond,

31 Toen Gods toorn tegen hen opging, dat Hij van hun vetsten doodde, en de uitgelezenen van Israël neervelde.

32 Boven dit alles zondigden zij nog, en geloofden niet door Zijn wonderen.

33 Daarom deed Hij hun dagen vergaan in ijdelheid, en hun jaren in verschrikking.

34 Toen hij hen doodde, zo vroegen zij naar Hem, en keerden weer, en zochten God vroeg;

35 En gedachten, dat God hun Rotssteen was, en God, de Allerhoogste, hun Verlosser.

36 En zij vleiden Hem met hun mond, en logen Hem met hun tong.

37 Want hun hart was niet recht met Hem, en zij waren niet getrouw in Zijn verbond.

38 Doch Hij, barmhartig zijnde, verzoende de ongerechtigheid, en verdierf hen niet; maar wendde dikwijls Zijn toorn af, en wekte Zijn ganse grimmigheid niet op.

39 En Hij gedacht, dat zij vlees waren, een wind, die heengaat en niet weerkeert.

40 Dikwijls verbitterden zij Hem in de woestijn, deden Hem smart aan in de wildernis!

41 Want zij kwamen alweer, en verzochten God, en stelden de Heilige Israëls een perk.

42 Zij dachten niet aan Zijn hand, aan de dag, toen Hij hen van de tegenpartijder verloste;

43 Hoe Hij Zijn tekenen stelde in Egypte, en Zijn wonderheden in het veld van Zoan.

44 En hun vloeden in bloed veranderde, en hun stromen, opdat zij niet zouden drinken.

45 Hij zond een vermenging van ongedierte onder hen, dat hen verteerde, en kikvorsen, die hen verdierven.

46 En Hij gaf hun gewas aan de kruidworm, en hun arbeid aan de sprinkhaan.

47 Hij doodde hun wijnstok door de hagel, en hun wilde vijgebomen door vurige hagelsteen.

48 Ook gaf Hij hun vee aan de hagel over, en hun beesten aan de vurige kolen.

49 Hij zond onder hen de hittigheid van Zijn toorn, verbolgenheid, en verstoordheid, en benauwdheid, met uitzending der boden van veel kwaad.

50 Hij woog een pad voor Zijn toorn; Hij onttrok hun ziel niet van de dood; en hun gedierte gaf Hij aan de pestilentie over.

51 En Hij sloeg al het eerstgeborene in Egypte, het beginsel der krachten in de tenten van Cham.

52 En Hij voerde Zijn volk als schapen, en leidde hen, als een kudde, in de woestijn.

53 Ja, Hij leidde hen zeker, zodat zij niet vreesden; want de zee had hun vijanden overdekt.

54 En Hij bracht hen tot het gebied van Zijn heiligheid, tot deze berg, die Zijn rechterhand verkregen heeft.

55 En Hij verdreef voor hun aangezicht de heidenen, en deed hen vallen in het snoer hunner erfenis, en deed de stammen Israëls in hun tenten wonen.

56 Maar zij verzochten en verbitterden God, de Allerhoogste, en onderhielden Zijn getuigenissen niet.

57 En zij weken terug, en handelden trouweloos, gelijk hun vaders; zij zijn omgekeerd, als een bedriegelijke boog.

58 En zij verwekten Hem tot toorn door hun hoogten, en verwekten Hem tot naijver door hun gesneden beelden.

59 God hoorde het en werd verbolgen, en versmaadde Israël zeer.

60 Daarom verliet Hij de tabernakel te Silo, de tent, die Hij tot een woning gesteld had onder de mensen.

61 En Hij gaf Zijn sterkte in de gevangenis, en Zijn heerlijkheid in de hand van de tegenpartijder.

62 En Hij leverde Zijn volk over ten zwaarde, en werd verbolgen tegen Zijn erfenis.

63 Het vuur verteerde hun jongelingen, en hun jonge dochters werden niet geprezen.

64 Hun priesters vielen door het zwaard, en hun weduwen weenden niet.

65 Toen ontwaakte de Heere, als een slapende, als een held, die juicht van de wijn.

66 En Hij sloeg Zijn tegenpartijders aan het achterste; Hij deed hun eeuwige smaadheid aan.

67 Doch Hij verwierp de tent van Jozef, en de stam van Efraïm verkoos Hij niet.

68 Maar Hij verkoos de stam van Juda, de berg Sion, die Hij liefhad.

69 En Hij bouwde Zijn heiligdom als hoogten, als de aarde, die Hij gegrond heeft in eeuwigheid.

70 En Hij verkoos Zijn knecht David, en nam hem van de schaapskooien;

71 Van achter de zogende schapen deed Hij hem komen, om te weiden Jakob, Zijn volk, en Israël, Zijn erfenis.

72 Ook heeft hij hen geweid naar de oprechtheid van zijn hart, en heeft hen geleid met een zeer verstandig beleid zijner handen.







Gebed om hulp bij de verwoesting van Jeruzalem
==============================================




79
==

1 Een psalm van Asaf.

O God! Heidenen zijn gekomen in Uw erfenis; zij hebben de tempel Uwer heiligheid verontreinigd; zij hebben Jeruzalem tot steenhopen gesteld.2 Zij hebben de dode lichamen van Uw knechten aan het gevogelte des hemels tot spijs gegeven; het vlees van Uw gunstgenoten aan het gedierte des lands.

3 Zij hebben hun bloed rondom Jeruzalem als water vergoten; en er was niemand, die hen begroef.

4 Wij zijn onze naburen een smaadheid geworden; een spot en schimp voor hen, die rondom ons zijn.

5 Hoe lang, Heere? Zult Gij eeuwig toornen? Zal Uw ijver als vuur branden?

6 Stort Uw grimmigheid uit over de heidenen, die U niet kennen, en over de koninkrijken, die Uw Naam niet aanroepen.

7 Want men heeft Jakob opgegeten, en zij hebben zijn liefelijke woning verwoest.

8 Gedenk ons de vorige misdaden niet; haast U, laat Uw barmhartigheden ons voorkomen; want wij zijn zeer dun geworden.

9 Help ons, o God van ons heil! ter oorzake van de eer Uws Naams; en red ons, en doe verzoening over onze zonden, om Uws Naams wil.

10 Waarom zouden de heidenen zeggen: Waar is hun God? Laat de wraak van het vergoten bloed van Uw knechten onder de heidenen voor onze ogen bekend worden.

11 Laat het gekerm der gevangenen voor Uw aanschijn komen; behoud overig de kinderen des doods, naar de grootheid van Uw arm.

12 En geef onze naburen zevenvoudig terug in hun schoot hun smaad, waarmee zij U, o Heere! gesmaad hebben.

13 Zo zullen wij, Uw volk en de schapen Uwer weide, U loven in eeuwigheid, van geslacht tot geslacht; wij zullen Uw roem vertellen.







Gebed voor het herstel van Israël
=================================




80
==

1 Voor de opperzangmeester, op Schóschannim; een getuigenis, een psalm van Asaf.

2 O Herder Israëls! neem ter ore, Die Jozef als schapen leiddet; Die tussen de cherubs zit, verschijn blinkende.

3 Wek Uw macht op voor het aangezicht van Efraïm, en Benjamin, en Manasse, en kom tot onze verlossing.

4 O God! breng ons terug en laat Uw aanschijn lichten, zo zullen wij verlost worden.

5 O Heere, God der heerscharen! hoe lang zult Gij roken tegen het gebed van Uw volk?

6 Gij spijst hen met tranenbrood, en drenkt hen met tranen uit een drievoudige maat.

7 Gij hebt ons onze naburen tot een twist gesteld, en onze vijanden spotten onder zich.

8 O God der heerscharen! breng ons terug, en laat Uw aangezicht lichten; zo zullen wij verlost worden.

9 Gij hebt een wijnstok uit Egypte overgebracht, hebt de heidenen verdreven, en hebt hem geplant;

10 Gij hebt de plaats voor hem bereid, en zijn wortels doen inwortelen, zodat hij het land vervuld heeft.

11 De bergen zijn met zijn schaduw bedekt geweest, en zijn ranken waren als cederbomen Gods.

12 Hij schoot zijn ranken uit tot aan de zee, en zijn scheuten tot aan de rivier.

13 Waarom hebt Gij zijn muren doorgebroken, zodat allen die op de weg voorbijgaan, hem plukken?

14 Het zwijn uit het woud heeft hem uitgewroet, en het wild des velds heeft hem afgeweid.

15 O God der heerscharen! keer toch weer; aanschouw uit de hemel, en zie, en bezoek deze wijnstok,

16 En de stam, die Uw rechterhand geplant heeft, en dat om de zoon, die Gij U gesterkt hebt!

17 Hij is met vuur verbrand; hij is afgehouwen; zij komen om van het schelden van Uw aangezicht.

18 Uw hand zij over de man Uwer rechterhand, over des mensen zoon, die Gij U gesterkt hebt.

19 Zo zullen wij van U niet terugkeren; behoud ons in het leven, zo zullen wij Uw Naam aanroepen.

20 O Heere, God der heerscharen! breng ons terug; laat Uw aanschijn lichten, zo zullen wij verlost worden.







Feestlied en klaagzang
======================




81
==

1 Voor de opperzangmeester, op de Gittith, een psalm van Asaf.

2 Zingt vrolijk Gode, onze Sterkte; juicht voor de God van Jakob.

3 Heft een psalm op, en geeft de trommel; de liefelijke harp met de luit.

4 Blaast de bazuin in de nieuwe maan, ter bestemder tijd, op onze feestdag.

5 Want dit is een inzetting in Israël, een recht van de God Jakobs.

6 Hij heeft het gezet tot een getuigenis in Jozef, toen Hij uitgetogen was tegen Egypteland; alwaar ik gehoord heb een spraak, die ik niet verstond;

7 Ik heb zijn schouder van de last onttrokken; zijn handen zijn van de potten ontslagen.

8 In de benauwdheid riept gij, en Ik hielp u uit; Ik antwoordde u uit de schuilplaats van de donder; Ik beproefde u aan de wateren van Mériba. Sela.

9 Mijn volk, zeide Ik, hoor toe, en Ik zal onder u betuigen, Israël, of gij naar Mij hoordet!

10 Er zal onder u geen uitlands god wezen, en gij zult u voor geen vreemde god neerbuigen.

11 Ik ben de Heere, uw God, Die u heb opgevoerd uit het land van Egypte; doe uw mond wijd open, en Ik zal hem vervullen.

12 Maar Mijn volk heeft Mijn stem niet gehoord; en Israël heeft Mij niet gewild.

13 Daarom heb Ik het overgegeven in het goeddunken van hun hart, dat zij wandelden in hun raadslagen.

14 Och, dat Mijn volk naar Mij gehoord had, dat Israël in Mijn wegen gewandeld had!

15 In korte tijd zou Ik hun vijanden ten onder gebracht hebben, en Mijn hand gewend hebben tegen hun tegenpartijders.

16 Die de Heere haten, zouden zich Hem geveinsd onderworpen hebben, maar hun tijd zou eeuwig geweest zijn.

17 En Hij zou het gespijsd hebben met het vette der tarwe; ja, Ik zou u verzadigd hebben met honing uit de rotsstenen.







Vermaning aan onrechtvaardige rechters
======================================




82
==

1 Een psalm van Asaf.

God staat in de vergadering Godes; Hij oordeelt in het midden der goden;2 Hoe lang zult gij onrecht oordelen, en het aangezicht van de goddelozen aannemen? Sela.

3 Doet recht de arme en de wees; rechtvaardigt de verdrukte en de arme.

4 Verlost de arme en de behoeftige, rukt hem uit de hand der goddelozen.

5 Zij weten niet, en verstaan niet; zij wandelen steeds in duisternis; daarom wankelen alle fundamenten der aarde.

6 Ik heb wel gezegd: Gij zijt goden; en gij zijt allen kinderen van de Allerhoogste;

7 Nochtans zult gij sterven als een mens; en als een van de vorsten zult gij vallen.

8 Sta op, o God! oordeel het aardrijk, want Gij bezit alle natiën.







Gebed om bestraffing van de vijanden
====================================




83
==

1 Een lied, een psalm van Asaf.

2 O God! zwijg niet, houd U niet als doof, en wees niet stil, o God!

3 Want zie, Uw vijanden maken getier, en Uw haters steken de kop op.

4 Zij maken listig een heimelijke aanslag tegen Uw volk, en beraadslagen tegen Uw verborgenen.

5 Zij hebben gezegd: Komt, en laat ons hen uitroeien, dat zij geen volk meer zijn; dat aan de naam van Israël niet meer gedacht worde.

6 Want zij hebben in het hart tezamen beraadslaagd; tegen U hebben zij een verbond gemaakt;

7 De tenten van Edom en van de Ismaëlieten, Moab en de Hagarenen;

8 Gebal, en Ammon, en Amalek, Palestina met de inwoners van Tyrus.

9 Ook heeft Assur zich bij hen gevoegd; zij zijn de kinderen van Lot tot een arm geweest. Sela.

10 Doe hun als Midian, als Sísera, als Jabin aan de beek Kison;

11 Die verdelgd zijn te Endor; zij zijn geworden tot drek der aarde.

12 Maak hen en hun prinsen als Oreb en als Zeëb, en al hun vorsten als Zebah als Zalmûna;

13 Die zeiden: Laat ons de schone woningen Gods voor ons in erfelijke bezitting nemen.

14 Mijn God! Maak hen als een wervel, als stoppels voor de wind.

15 Gelijk het vuur een woud verbrandt, en gelijk de vlam de bergen aansteekt;

16 Vervolg hen alzo met Uw onweder, en verschrik hen met Uw draaiwind.

17 Maak hun aangezicht vol schande, opdat zij, o Heere! Uw Naam zoeken.

18 Laat hen beschaamd en verschrikt wezen tot in eeuwigheid, en laat hen schaamrood worden, en omkomen;

19 Opdat zij weten, dat Gij alleen met Uw Naam zijt de Heere, de Allerhoogste over de ganse aarde.







Verlangen naar het heiligdom
============================




84
==

1 Voor de opperzangmeester, op de Gittith; een psalm, voor de kinderen van Korach.

2 Hoe liefelijk zijn Uw woningen, o Heere der heerscharen!

3 Mijn ziel is begerig, en bezwijkt ook van verlangen, naar de voorhoven des Heeren; mijn hart en mijn vlees roepen uit tot de levende God.

4 Zelfs vindt de mus een huis, en de zwaluw een nest voor zich, waar zij haar jongen legt, bij Uw altaren, Heere der heerscharen, mijn Koning, en mijn God!

5 Welgelukzalig zijn zij, die in Uw huis wonen; zij prijzen U gestadig. Sela.

6 Welgelukzalig is de mens, wiens sterkte in U is, in wier hart de gebaande wegen zijn.

7 Als zij door het dal der moerbeibomen doorgaan, stellen zij Hem tot een fontein; ook zal de regen hen gans rijkelijk overdekken.

8 Zij gaan van kracht tot kracht; een ieder van hen zal verschijnen voor God in Sion.

9 Heere, God der heerscharen! hoor mijn gebed; neem het ter ore, o God van Jakob! Sela.

10 O God, ons Schild! zie, en aanschouw het aangezicht van Uw gezalfde.

11 Want één dag in Uw voorhoven is beter dan duizend elders; ik koos liever aan de dorpel in het huis mijns Gods te wezen, dan lang te wonen in de tenten der goddeloosheid.

12 Want God, de Heere, is een Zon en Schild; de Heere zal genade en eer geven; Hij zal het goede niet onthouden aan hen, die in oprechtheid wandelen.

13 Heere der heerscharen! welgelukzalig is de mens, die op U vertrouwt.







Gebed om voortdurende zegen
===========================




85
==

1 Een psalm, voor de opperzangmeester, onder de kinderen van Korach.

2 Gij zijt Uw land gunstig geweest, Heere! de gevangenis van Jakob hebt Gij gewend.

3 De misdaad van Uw volk hebt Gij weggenomen; Gij hebt al hun zonden bedekt. Sela.

4 Gij hebt weggenomen al Uw verbolgenheid; Gij hebt U gewend van de hittigheid van Uw toorn.

5 Breng ons terug, o God van ons heil! en doe te niet Uw toornigheid over ons.

6 Zult Gij eeuwig tegen ons toornen? Zult Gij Uw toorn uitstrekken van geslacht tot geslacht?

7 Zult Gij ons niet weer levend maken, opdat Uw volk zich in U verblijde?

8 Toon ons Uw goedertierenheid, o Heere, en geef ons Uw heil.

9 Ik zal horen, wat God, de Heere, spreken zal; want Hij zal tot Zijn volk en tot Zijn gunstgenoten van vrede spreken; maar dat zij niet weer tot dwaasheid keren.

10 Voorzeker, Zijn heil is nabij degenen, die Hem vrezen, opdat in ons land eer wone.

11 De goedertierenheid en waarheid zullen elkander ontmoeten; de gerechtigheid en vrede zullen elkander kussen.

12 De waarheid zal uit de aarde spruiten, en gerechtigheid zal van de hemel neerzien.

13 Ook zal de Heere het goede geven; en ons land zal zijn vrucht geven.

14 De gerechtigheid zal voor Zijn aangezicht heengaan, en Hij zal ze zetten op de weg van Zijn voetstappen.







Bede om hulp in grote verdrukking
=================================




86
==

1 Een gebed van David.

Heere! neig Uw oor, verhoor mij; want ik ben ellendig en nooddruftig.2 Bewaar mijn ziel, want ik ben Uw gunstgenoot, o Gij, mijn God! verlos Uw knecht die op U betrouwt.

3 Wees mij genadig, Heere! want ik roep tot U de ganse dag.

4 Verheug de ziel van Uw knecht; want tot U, Heere! verhef ik mijn ziel.

5 Want Gij, Heere! zijt goed, en gaarne vergevende, en van grote goedertierenheid voor allen, die U aanroepen.

6 Heere! neem mijn gebed ter ore, en merk op de stem van mijn smekingen.

7 In de dag van mijn benauwdheid roep ik U aan, want Gij verhoort mij.

8 Onder de goden is niemand U gelijk, Heere! en er zijn geen gelijk Uw werken.

9 Al de heidenen, Heere! die Gij gemaakt hebt, zullen komen, en zullen zich voor Uw aanschijn neerbuigen, en Uw Naam eren.

10 Want Gij zijt groot, en doet wonderwerken; Gij alleen zijt God.

11 Leer mij Heere! Uw weg; ik zal in Uw waarheid wandelen; verenig mijn hart tot de vreze van Uw Naam.

12 Heere, mijn God! ik zal U met mijn ganse hart loven, en ik zal Uw Naam eren in eeuwigheid;

13 Want Uw goedertierenheid is groot over mij; en Gij hebt mijn ziel uit het onderste van het graf uitgerukt.

14 O God! de hovaardigen staan tegen mij op, en de vergaderingen der tirannen zoeken mijn ziel; en zij stellen U niet voor hun ogen.

15 Maar Gij, Heere! zijt een barmhartig en genadig God, lankmoedig, en groot van goedertierenheid en waarheid.

16 Wend U tot mij, en wees mij genadig, geef Uw knecht Uw sterkte, en verlos de zoon van Uw dienstmaagd.

17 Doe aan mij een teken ten goede, opdat mijn haters het zien, en beschaamd worden, als Gij, Heere! mij geholpen, en mij getroost zult hebben.







Heerlijkheid van de gemeente Gods
=================================




87
==

1 Een psalm, een lied voor de kinderen van Korach.

Zijn grondslag is op de bergen der heiligheid.2 De Heere bemint de poorten van Sion boven alle woningen van Jakob.

3 Zeer heerlijke dingen worden van u gesproken, o stad Gods! Sela.

4 Ik zal Rahab en Babel vermelden, onder degenen, die Mij kennen; ziet, de Filistijn, en de Tyriër, met de Moor, deze is aldaar geboren.

5 En van Sion zal gezegd worden: Die en die is daarin geboren; en de Allerhoogste Zelf zal hen bevestigen.

6 De Heere zal hen rekenen in het opschrijven der volken, zeggende: Deze is aldaar geboren. Sela.

7 En de zangers, gelijk de speellieden, alsook al mijn fonteinen, zullen binnen u zijn.







Gebed in zware beproeving
=========================




88
==

1 Een lied, een psalm voor de kinderen van Korach, voor de opperzangmeester, op Máchalath Leánnôth; een onderwijzing van Heman, de Ezrahiet.

2 O Heere, God mijns heils! bij dag, bij nacht roep ik voor U.

3 Laat mijn gebed voor Uw aanschijn komen; neig Uw oor tot mijn geschrei.

4 Want mijn ziel is de tegenheden zat, en mijn leven raakt tot aan het graf.

5 Ik ben gerekend met degenen, die in de kuil neerdalen; ik ben geworden als een man, die krachteloos is;

6 Afgezonderd onder de doden, gelijk de verslagenen, die in het graf liggen, die Gij niet meer gedenkt, en zij zijn afgesneden van Uw hand.

7 Gij hebt mij in de onderste kuil gelegd, in duisternissen, in diepten.

8 Uw grimmigheid ligt op mij; Gij hebt mij neergedrukt met al Uw baren. Sela.

9 Mijn bekenden hebt Gij verre van mij gedaan, Gij hebt mij hun tot een grote gruwel gesteld; ik ben besloten, en kan niet uitkomen.

10 Mijn oog treurt vanwege verdrukking; Heere! ik roep tot U de ganse dag; ik strek mijn handen uit tot U.

11 Zult Gij wonder doen aan de doden? Of zullen de overledenen opstaan, zullen zij U loven? Sela.

12 Zal Uw goedertierenheid in het graf verteld worden, Uw getrouwheid in het verderf?

13 Zullen Uw wonderen bekend worden in de duisternis, en Uw gerechtigheid in het land van de vergetelheid?

14 Maar ik, Heere! roep tot U, en mijn gebed komt U voor in de morgenstond.

15 Heere! waarom verstoot Gij mijn ziel, en verbergt Uw aanschijn voor mij?

16 Van der jeugd aan ben ik bedrukt en doodbrakende; ik draag Uw vervaarnissen, ik ben twijfelmoedig.

17 Uw hittige toornigheden gaan over mij; Uw verschrikkingen doen mij vergaan.

18 De ganse dag omringen zij mij als water; tezamen omgeven zij mij.

19 Gij hebt vriend en metgezel verre van mij gedaan; mijn bekenden zijn in duisternis.







God zal Zijn volk verlossen
===========================




89
==

1 Een onderwijzing van Ethan, de Ezrahiet.

2 Ik zal de goedertierenheden des Heeren eeuwig zingen; ik zal Uw waarheid met mijn mond bekend maken, van geslacht tot geslacht.

3 Want ik heb gezegd: Uw goedertierenheid zal eeuwig gebouwd worden; in de hemelen zelf hebt Gij Uw waarheid bevestigd, zeggende:

4 Ik heb een verbond gemaakt met Mijn uitverkorene; Ik heb Mijn knecht David gezworen:

5 Ik zal uw zaad tot in eeuwigheid bevestigen, en uw troon opbouwen van geslacht tot geslacht. Sela.

6 Daarom loven de hemelen Uw wonderen, o Heere! ook is Uw getrouwheid in de gemeente der heiligen.

7 Want wie mag in de hemel tegen de Heere geschat worden? Wie is aan de Heere gelijk, onder de kinderen der sterken?

8 God is grotelijks geducht in de raad der heiligen, en vreselijk boven allen, die rondom Hem zijn.

9 O Heere, God der heerscharen! wie is als Gij, grootmachtig, o Heere! en Uw getrouwheid is rondom U.

10 Gij heerst over de opgeblazenheid der zee; wanneer haar baren zich verheffen, zo stilt Gij ze.

11 Gij hebt Rahab verbrijzeld als een verslagene; Gij hebt Uw vijanden verstrooid met de arm Uwer sterkte.

12 De hemel is de Uwe, ook is de aarde de Uwe; de wereld en haar volheid, die hebt Gij gegrond.

13 Het noorden en het zuiden, die hebt Gij geschapen; Thabor en Hermon juichen in Uw Naam.

14 Gij hebt een arm met macht; Uw hand is sterk, Uw rechterhand is hoog.

15 Gerechtigheid en gericht zijn de vastigheid van Uw troon; goedertierenheid en waarheid gaan voor Uw aanschjn heen.

16 Welgelukzalig is het volk, dat het geklank kent; o Heere! zij zullen in het licht van Uw aanschijn wandelen.

17 Zij zullen zich de ganse dag verheugen in Uw Naam, en door Uw gerechtigheid verhoogd worden.

18 Want Gij zijt de heerlijkheid van hun sterkte; en door Uw welbehagen zal onze hoorn verhoogd worden.

19 Want ons schild is van de Heere, en onze koning is van de Heilige Israëls.

20 Toen hebt Gij in een gezicht gesproken tot Uw heiligen, en gezegd: Ik heb hulp besteld bij een held; Ik heb een verkorene uit het volk verhoogd.

21 Ik heb David, Mijn knecht, gevonden; met Mijn heilige olie heb Ik hem gezalfd;

22 Met wie Mijn hand vast blijven zal; ook zal Mijn arm hem versterken.

23 De vijand zal hem niet dringen, en de zoon der ongerechtigheid zal hem niet onderdrukken.

24 Maar Ik zal zijn tegenpartijders verpletteren voor zijn aangezicht, en die hem haten, zal Ik plagen.

25 En Mijn getrouwheid en Mijn goedertierenheid zullen met hem zijn; en zijn hoorn zal in Mijn Naam verhoogd worden.

26 En Ik zal zijn hand in de zee zetten, en zijn rechterhand in de rivieren.

27 Hij zal Mij noemen: Gij zijt mijn Vader! mijn God, en de Rotssteen van mijn heil!

28 Ook zal Ik hem tot een eerstgeboren zoon stellen, tot een hoogste over de koningen der aarde.

29 Ik zal hem Mijn goedertierenheid in eeuwigheid houden, en Mijn verbond zal hem vast blijven.

30 En Ik zal zijn zaad in eeuwigheid zetten, en zijn troon als de dagen der hemelen.

31 Indien zijn kinderen Mijn wet verlaten, en in Mijn rechten niet wandelen;

32 Indien zij Mijn inzettingen ontheiligen, en Mijn geboden niet houden;

33 Zo zal Ik hun overtreding met de roede bezoeken, en hun ongerechtigheid met plagen.

34 Maar Mijn goedertierenheid zal Ik van hem niet wegnemen, en in Mijn getrouwheid niet feilen.

35 Ik zal Mijn verbond niet ontheiligen, en hetgeen uit Mijn lippen gegaan is, zal Ik niet veranderen.

36 Ik heb eens gezworen bij Mijn heiligheid: Zo ik aan David lieg!

37 Zijn zaad zal in eeuwigheid zijn, en zijn troon zal voor Mij zijn gelijk de zon.

38 Hij zal eeuwig bevestigd worden, gelijk de maan; en de getuige in de hemel is getrouw. Sela.

39 Maar Gij hebt hem verstoten en verworpen; Gij zijt verbolgen geworden tegen Uw gezalfde.

40 Gij hebt het verbond van Uw knecht te niet gedaan; Gij hebt zijn kroon ontheiligd tegen de aarde.

41 Gij hebt al zijn muren doorgebroken; Gij hebt zijn vestingen neergeworpen.

42 Allen, die op de weg voorbijgingen, hebben hem beroofd; zijn naburen is hij tot een smaad geweest.

43 Gij hebt de rechterhand van zijn tegenpartijders verhoogd; Gij hebt al zijn vijanden verblijd.

44 Gij hebt ook de scherpte van zijn zwaard omgekeerd, en hebt hem niet staande gehouden in de strijd.

45 Gij hebt zijn schoonheid doen ophouden; en Gij hebt zijn troon ter aarde neergestoten.

46 Gij hebt de dagen van zijn jeugd verkort; Gij hebt hem met schaamte overdekt. Sela.

47 Hoe lang, o Heere! zult Gij U steeds verbergen, zal Uw grimmigheid branden als een vuur?

48 Gedenk van hoedanige eeuw ik ben; waarom zoudt Gij alle mensenkinderen tevergeefs geschapen hebben?

49 Wat man leeft er, die de dood niet zien zal, die zijn ziel zal bevrijden van het geweld van het graf? Sela.

50 Heere! waar zijn Uw vorige goedertierenheden, die Gij David gezworen hebt bij Uw trouw?

51 Gedenk, Heere! aan de smaad van Uw knechten, die ik in mijn boezem draag van alle grote volken.

52 Waarmee, o Heere! Uw vijanden smaden, waarmee zij de voetstappen van Uw gezalfde smaden.

53 Geloofd zij de Heere in eeuwigheid! Amen, ja, amen.







Gods eeuwigheid en vergankelijkheid van de mens
===============================================




90
==

1 Een gebed van Mozes, de man Gods. Heere! Gij zijt ons geweest een Toevlucht van geslacht tot geslacht.

2 Eer de bergen geboren waren, en Gij de aarde en de wereld voortgebracht hadt, ja, van eeuwigheid tot eeuwigheid zijt Gij God.

3 Gij doet de mens weerkeren tot verbrijzeling, en zegt: Keert weer, gij mensenkinderen!

4 Want duizend jaren zijn in Uw ogen als de dag van gisteren, als hij voorbijgegaan is, en als een nachtwaak.

5 Gij overstroomt hen; zij zijn gelijk een slaap; in de morgenstond zijn zij gelijk het gras, dat verandert;

6 In de morgenstond bloeit het, en het verandert; des avonds wordt het afgesneden, en het verdort.

7 Want wij vergaan door Uw toorn; en door Uw grimmigheid worden wij verschrikt.

8 Gij stelt onze ongerechtigheden voor U, onze heimelijke zonden in het licht van Uw aanschijn.

9 Want al onze dagen gaan heen door Uw verbolgenheid; wij brengen onze jaren door als een gedachte.

10 Aangaande de dagen onzer jaren, daarin zijn zeventig jaren, of, zo wij zeer sterk zijn, tachtig jaren; en het uitnemendste van die is moeite en verdriet; want het wordt snel afgesneden, en wij vliegen daarheen.

11 Wie kent de sterkte van Uw toorn, en Uw verbolgenheid, naardat Gij te vrezen zijt?

12 Leer ons alzo onze dagen tellen, dat wij een wijs hart bekomen.

13 Keer weer, Heere! tot hoe lang? en het berouwe U over Uw knechten.

14 Verzadig ons in de morgenstond met Uw goedertierenheid, zo zullen wij juichen, en verblijd zijn in al onze dagen.

15 Verblijd ons naar de dagen, in welke Gij ons gedrukt hebt, naar de jaren in welke wij het kwaad gezien hebben.

16 Laat Uw werk aan Uw knechten gezien worden, en Uw heerlijkheid over hun kinderen.

17 En de liefelijkheid van de Heere, onze God, zij over ons; en bevestig Gij het werk onzer handen over ons, ja, het werk onzer handen, bevestig dat.







Gods bescherming tegen gevaren
==============================




91
==

1 Die in de schuilplaats van de Allerhoogste is gezeten, die zal vernachten in de schaduw van de Almachtige.

2 Ik zal tot de Heere zeggen: Mijn Toevlucht en mijn Burg! mijn God, op Wie ik vertrouw!

3 Want Hij zal u redden van de strik van de vogelvanger, van de zeer verderfelijke pestilentie.

4 Hij zal u dekken met Zijn vlerken, en onder Zijn vleugelen zult gij betrouwen; Zijn waarheid is een rondas en beukelaar.

5 Gij zult niet vrezen voor de schrik des nachts, voor de pijl, die des daags vliegt;

6 Voor de pestilentie, die in de donkerheid wandelt; voor het verderf, dat op de middag verwoest.

7 Aan uw zijden zullen er duizend vallen, en tienduizend aan uw rechterhand; tot u zal het niet naderen.

8 Alleen zult gij het met uw ogen aanschouwen; en gij zult de vergelding der goddelozen zien.

9 Want Gij, Heere! zijt mijn Toevlucht! De Allerhoogste hebt gij gesteld tot uw Vertrek;

10 U zal geen kwaad wedervaren, en geen plaag zal uw tent naderen.

11 Want Hij zal Zijn engelen aangaande u bevelen, dat zij u bewaren in al uw wegen.

12 Zij zullen u op de handen dragen, opdat gij uw voet aan geen steen stoot.

13 Op de felle leeuw en de adder zult gij treden, gij zult de jonge leeuw en de draak vertreden.

14 Omdat hij Mij zeer bemint, spreekt God, zo zal Ik hem uithelpen; Ik zal hem op een hoogte stellen, want hij kent Mijn Naam.

15 Hij zal Mij aanroepen, en Ik zal hem verhoren; in de benauwdheid zal Ik bij hem zijn. Ik zal er hem uittrekken, en zal hem verheerlijken.

16 Ik zal hem met langheid der dagen verzadigen, en Ik zal hem Mijn heil doen zien.







Loflied op Gods grote werken en rechtvaardigheid
================================================




92
==

1 Een psalm, een lied, op de sabbatdag.

2 Het is goed, dat men de Heere love, en Uw Naam psalmzinge, o Allerhoogste!

3 Dat men in de morgenstond Uw goedertierenheid verkondige, en Uw getrouwheid in de nachten;

4 Op het tiensnarig instrument en op de luit, met een voorbedacht lied op de harp.

5 Want Gij hebt mij verblijd, Heere! met Uw daden, ik zal juichen over de werken Uwer handen.

6 O Heere! hoe groot zijn Uw werken! zeer diep zijn Uw gedachten.

7 Een onvernuftig man weet er niet van, en een dwaas verstaat dit niet;

8 Dat de goddelozen groeien als het kruid, en al de werkers der ongerechtigheid bloeien, opdat zij tot in eeuwigheid verdelgd worden.

9 Maar Gij zijt de Allerhoogste, in eeuwigheid de Heere!

10 Want zie, Uw vijanden, o Heere! want zie, Uw vijanden zullen vergaan; al de werkers der ongerechtigheid zullen verstrooid worden.

11 Maar Gij zult mijn hoorn verhogen, gelijk van een eenhoorn; ik ben met verse olie overgoten.

12 En mijn oog zal mijn verspieders aanschouwen; mijn oren zullen het horen, aangaande de boosdoeners, die tegen mij opstaan.

13 De rechtvaardige zal groeien als een palmboom; hij zal wassen als een cederboom op Libanon.

14 Die in het huis des Heeren geplant zijn, die zal gegeven worden te groeien in de voorhoven van onze God.

15 In de grijze ouderdom zullen zij nog vruchten dragen; zij zullen vet en groen zijn.

16 Om te verkondigen, dat de Heere recht is; Hij is mijn Rotssteen, en in Hem is geen onrecht.







God is Koning
=============




93
==

1 De Heere regeert, Hij is met hoogheid bekleed; de Heere is bekleed met sterkte, Hij heeft Zich omgord. Ook is de wereld bevestigd, zij zal niet wankelen.

2 Van toen af is Uw troon bevestigd, Gij zijt van eeuwigheid af.

3 De rivieren verheffen, o Heere! de rivieren verheffen hun bruisen; de rivieren verheffen hun aanstoting.

4 Doch de Heere in de hoogte is geweldiger dan het bruisen van grote wateren, dan de geweldige baren der zee.

5 Uw getuigenissen zijn zeer getrouw; de heiligheid is Uw huis sierlijk, Heere! tot lange dagen.







Bede om rechtvaardigheid tegenover de goddelozen
================================================




94
==

1 O God der wraken! o Heere, God der wraken! verschijn blinkende.

2 Gij, Rechter der aarde! verhef U; breng vergelding weder over de hovaardigen.

3 Hoe lang zullen de goddelozen, o Heere! hoe lang zullen de goddelozen van vreugde opspringen?

4 Uitgieten? Hard spreken? Alle werkers der ongerechtigheid zich beroemen?

5 O Heere! zij verbrijzelen Uw volk, en zij verdrukken Uw erfdeel.

6 De weduwe en de vreemdeling doden zij, en zij vermoorden de wezen.

7 En zeggen: De Heere ziet het niet, en de God van Jakob merkt het niet.

8 Aanmerkt, gij onvernuftigen onder het volk! en gij dwazen! wanneer zult gij verstandig worden?

9 Zou Hij, Die het oor plant, niet horen? zou Hij, Die het oog formeert, niet aanschouwen?

10 Zou Hij, Die de heidenen tuchtigt, niet straffen, Hij, Die de mens wetenschap leert?

11 De Heere weet de gedachten des mensen, dat zij ijdelheid zijn.

12 Welgelukzalig is de man, o Heere! die Gij tuchtigt, en die Gij leert uit Uw wet,

13 Om hem rust te geven van de kwade dagen; totdat de kuil voor de goddeloze gegraven wordt.

14 Want de Heere zal Zijn volk niet begeven, en Hij zal Zijn erve niet verlaten.

15 Want het oordeel zal weerkeren tot de gerechtigheid; en alle oprechten van hart zullen het navolgen.

16 Wie zal voor mij staan tegen de boosdoeners? Wie zal zich voor mij stellen tegen de werkers der ongerechtigheid?

17 Ten ware dat de Heere mij een Hulp geweest ware, mijn ziel had bijna in de stilte gewoond.

18 Toen ik zeide: Mijn voet wankelt; Uw goedertierenheid, o Heere! ondersteunde mij.

19 Toen mijn gedachten binnen in mij vermenigvuldigd werden, hebben Uw vertroostingen mijn ziel verkwikt.

20 Zou de stoel des verderfs met u gemeenschap hebben, die moeite aandoet met schijn van recht?

21 Zij rotten zich samen tegen de ziel van de rechtvaardige, en zij veroordelen onschuldig bloed.

22 Doch de Heere is mij geweest tot een Hoog Vertrek, en mijn God tot een Steenrots mijner toevlucht.

23 En Hij zal hun ongerechtigheid op hen doen weerkeren, en Hij zal hen in hun boosheid verdelgen; de Heere, onze God, zal hen verdelgen.







Opwekking om God te loven
=========================




95
==

1 Komt, laat ons de Heere vrolijk zingen; laat ons juichen de Rotssteen van ons heil.

2 Laat ons Zijn aangezicht tegemoet gaan met lof; laat ons Hem juichen met psalmen.

3 Want de Heere is een groot God; ja, een groot Koning boven alle goden;

4 In Wiens hand de diepste plaatsen der aarde zijn, en de hoogten der bergen zijn Zijne;

5 Wiens ook de zee is, want Hij heeft ze gemaakt; en Zijn handen hebben het droge geformeerd.

6 Komt, laat ons aanbidden en neerbukken; laat ons knielen voor de Heere, Die ons gemaakt heeft.

7 Want Hij is onze God, en wij zijn het volk Zijner weide, en de schapen Zijner hand. Heden, zo gij Zijn stem hoort,

8 Verhardt uw hart niet, gelijk te Meríba, gelijk ten dage van Massa in de woestijn;

9 Waar Mij uw vaders verzochten, Mij beproefden, ook Mijn werk zagen.

10 Veertig jaren heb Ik verdriet gehad aan dit geslacht, en heb gezegd: Zij zijn een volk, dwalende van hart, en zij kennen Mijn wegen niet.

11 Daarom heb Ik in Mijn toorn gezworen: Zo zij in Mijn rust zullen ingaan!







Vermaning om God te loven en te vrezen
======================================




96
==

1 Zingt de Heere een nieuw lied; zingt de Heere, gij ganse aarde!

2 Zingt de Heere, looft Zijn Naam; boodschapt Zijn heil van dag tot dag.

3 Vertelt onder de heidenen Zijn eer, onder alle volken Zijn wonderen.

4 Want de Heere is groot, en zeer te prijzen; Hij is vreselijk boven alle goden.

5 Want al de goden der volken zijn afgoden; maar de Heere heeft de hemelen gemaakt.

6 Majesteit en heerlijkheid zijn voor Zijn aangezicht, sterkte en sieraad in Zijn heiligdom.

7 Geeft de Heere, gij geslachten der volken! geeft de Heere eer en sterkte.

8 Geeft de Heere de eer Zijns Naams; brengt offer, en komt in Zijn voorhoven.

9 Aanbidt de Heere in de heerlijkheid van het heiligdom; schrikt voor Zijn aangezicht, gij ganse aarde.

10 Zegt onder de heidenen: De Heere regeert; ook zal de wereld bevestigd worden, zij zal niet bewogen worden; Hij zal de volken richten in alle rechtmatigheid.

11 Dat de hemelen zich verblijden, en de aarde zich verheuge, dat de zee bruise met haar volheid.

12 Dat het veld huppele van vreugde met al wat er in is, dat dan al de bomen des wouds juichen.

13 Voor het aangezicht des Heeren; want Hij komt, want Hij komt, om de aarde te richten; Hij zal de wereld richten met gerechtigheid, en de volken met Zijn waarheid.







Majesteit van Gods Koninkrijk
=============================




97
==

1 De Heere regeert, de aarde verheuge zich; dat veel eilanden zich verblijden.

2 Rondom Hem zijn wolken en donkerheid, gerechtigheid en gericht zijn de vastigheid van Zijn troon.

3 Een vuur gaat voor Zijn aangezicht heen, en het steekt Zijn tegenpartijen rondom aan brand.

4 Zijn bliksemen verlichten de wereld; het aardrijk ziet ze en het beeft.

5 De bergen smelten als was voor het aanschijn des Heeren, voor het aanschijn van de Heere der ganse aarde.

6 De hemelen verkondigen Zijn gerechtigheid, en alle volken zien Zijn eer.

7 Beschaamd moeten wezen allen, die beelden dienen, die zich op afgoden beroemen; buigt u neer voor Hem, al gij goden!

8 Sion heeft gehoord, en het heeft zich verblijd, en de dochters van Juda hebben zich verheugd vanwege Uw oordelen, o Heere!

9 Want Gij, Heere! zijt de Allerhoogste over de gehele aarde; Gij zijt zeer hoog verheven boven alle goden.

10 Gij liefhebbers des Heeren! haat het kwade; Hij bewaart de zielen van Zijn gunstgenoten; Hij redt hen uit der goddelozen hand.

11 Het licht is voor de rechtvaardige gezaaid, en vrolijkheid voor de oprechten van hart.

12 Gij rechtvaardigen! verblijdt u in de Heere, en spreekt lof ter gedachtenis van Zijn heiligheid.







Loflied op de zegepralen van Gods gerechtigheid
===============================================




98
==

1 Een psalm.

Zingt de Heere een nieuw lied; want Hij heeft wonderen gedaan; Zijn rechterhand, en de arm Zijner heiligheid, heeft Hem heil gegeven.2 De Heere heeft Zijn heil bekend gemaakt; Hij heeft Zijn gerechtigheid geopenbaard voor de ogen der heidenen.

3 Hij is gedachtig geweest aan Zijn goedertierenheid, en Zijn waarheid aan het huis Israëls; en al de einden der aarde hebben gezien het heil van onze God.

4 Juicht de Heere, gij ganse aarde! roept uit van vreugde, en zingt vrolijk, en psalmzingt.

5 Psalmzingt de Heere met de harp, met de harp en met de stem des gezangs,

6 Met trompetten en bazuinengeklank; juicht voor het aangezicht van de Koning, de Heere.

7 De zee bruise met haar volheid, de wereld met hen, die daarin wonen.

8 Dat de rivieren met de handen klappen, dat tegelijk de gebergten vreugde bedrijven,

9 Voor het aangezicht des Heeren, want Hij komt, om de aarde te richten; Hij zal de wereld richten in gerechtigheid, en de volken in alle rechtmatigheid.







Grootheid van Gods macht en heerschappij
========================================




99
==

1 De Heere regeert, dat de volken beven; Hij zit tussen de cherubs; de aarde bewege zich.

2 De Heere is groot in Sion, en Hij is hoog boven alle volken.

3 Dat zij Uw grote en vreselijke Naam loven, die heilig is;

4 En de sterkte des Konings, die het recht lief heeft. Gij hebt billijkheden bevestigd, Gij hebt recht en gerechtigheid gedaan in Jakob.

5 Verheft de Heere, onze God, en buigt u neer voor de voetbank Zijner voeten; Hij is heilig!

6 Mozes en Aäron waren onder Zijn priesters, en Samuël onder de aanroepers van Zijn Naam; zij riepen tot de Heere, en Hij verhoorde hen.

7 Hij sprak tot hen in een wolkkolom; zij hebben Zijn getuigenissen onderhouden, en de inzettingen, die Hij hun gegeven had.

8 O Heere, onze God! Gij hebt hen verhoord, Gij zijt hun geweest een vergevend God, hoewel wraak doende over hun daden.

9 Verheft de Heere, onze God, en buigt u voor de berg Zijner heiligheid; want de Heere, onze God, is heilig.







Juicht de Heere!
================




100
===

1 Een lofzang.

Gij ganse aarde! juicht de Heere.2 Dient de Heere met blijdschap, komt voor Zijn aanschijn met vrolijk gezang.

3 Weet, dat de Heere God is; Hij heeft ons gemaakt (en niet wij), Zijn volk en de schapen Zijner weide.

4 Gaat in tot Zijn poorten met lof, in Zijn voorhoven met lofzang; looft Hem, prijst Zijn Naam.

5 Want de Heere is goed; Zijn goedertierenheid is in eeuwigheid, en Zijn getrouwheid van geslacht tot geslacht.







Hoe geregeerd moet worden
=========================




101
===

1 Een psalm van David.

Ik zal van goedertierenheid en recht zingen; U zal ik psalmzingen, o Heere!2 Ik zal verstandig handelen in de oprechte weg; wanneer zult Gij tot mij komen? Ik zal in het midden van mijn huis wandelen, in oprechtheid mijns harten.

3 Ik zal geen Belials-stuk voor mijn ogen stellen; ik haat het doen der afvalligen, het zal mij niet aankleven.

4 Het verkeerde hart zal van mij wijken; de boze zal ik niet kennen.

5 Die van zijn naaste in het heimelijk kwaadspreekt, die zal ik verdelgen; die hoog van ogen is, en trots van hart, die zal ik niet dulden.

6 Mijn ogen zullen zijn op de getrouwen in het land, dat zij bij mij zitten; die in de oprechte weg wandelt, die zal mij dienen.

7 Wie bedrog pleegt, zal binnen mijn huis niet blijven; die leugens spreekt, zal voor mijn ogen niet bevestigd worden.

8 Elke morgen zal ik alle goddelozen des lands verdelgen, om uit de stad des Heeren alle werkers der ongerechtigheid uit te roeien.







Boetpsalm
=========




102
===

1 Een gebed des verdrukten, als hij overstelpt is, en zijn klacht uitstort voor het aangezicht des Heeren.

2 O Heere! hoor mijn gebed, en laat mijn geroep tot U komen.

3 Verberg Uw aangezicht niet voor mij, neig Uw oor tot mij ten dage van mijn benauwdheid; ten dage als ik roep, verhoor mij haastig.

4 Want mijn dagen zijn vergaan als rook, en mijn gebeente is uitgebrand als een haard.

5 Mijn hart is geslagen en verdord als gras, zodat ik vergeten heb mijn brood te eten.

6 Mijn gebeente kleeft aan mijn vlees, vanwege de stem van mijn zuchten.

7 Ik ben een roerdomp der woestijn gelijk geworden, ik ben geworden als een steenuil der wildernissen.

8 Ik waak, en ben geworden als een eenzame mus op het dak.

9 Mijn vijanden smaden mij heel de dag; die tegen mij razen, zweren bij mij.

10 Want ik eet as als brood, en vermeng mijn drank met tranen.

11 Vanwege Uw verstoordheid en Uw grote toorn; want Gij hebt mij verheven, en mij weer neergeworpen.

12 Mijn dagen zijn als een afgaande schaduw, en ik verdor als gras.

13 Maar Gij, Heere! blijft in eeuwigheid, en Uw gedachtenis van geslacht tot geslacht.

14 Gij zult opstaan, Gij zult U ontfermen over Sion, want de tijd om haar genadig te zijn, want de bestemde tijd is gekomen.

15 Want Uw knechten hebben een welgevallen aan haar stenen, en hebben medelijden met haar gruis.

16 Dan zullen de heidenen de Naam des Heeren vrezen, en alle koningen der aarde Uw heerlijkheid.

17 Als de Heere Sion zal opgebouwd hebben, in Zijn heerlijkheid zal verschenen zijn,

18 Zich gewend zal hebben tot het gebed van hem, die gans ontbloot is, en niet versmaad hebben hun gebed.

19 Dat zal beschreven worden voor het volgende geslacht; en het volk, dat geschapen zal worden, zal de Heere loven;

20 Omdat Hij uit de hoogte van Zijn heiligdom zal hebben nederwaarts gezien; dat de Heere uit de hemel op de aarde geschouwd zal hebben;

21 Om het zuchten der gevangenen te horen, om los te maken de kinderen des doods;

22 Opdat men de Naam des Heeren vertelle te Sion, en Zijn lof te Jeruzalem,

23 Wanneer de volken samen zullen vergaderd worden, ook de koninkrijken, om de Heere te dienen.

24 Hij heeft mijn kracht op de weg terneer gedrukt; mijn dagen heeft Hij verkort.

25 Ik zeide: Mijn God! neem mij niet weg in het midden mijner dagen; Uw jaren zijn van geslacht tot geslacht.

26 Gij hebt eertijds de aarde gegrond, en de hemelen zijn het werk Uwer handen;

27 Die zullen vergaan, maar Gij zult staande blijven; en zij alle zullen als een kleed verouden; Gij zult ze veranderen als een gewaad, en zij zullen veranderd zijn.

28 Maar Gij zijt Dezelfde, en Uw jaren zullen niet geëindigd worden.

29 De kinderen Uwer knechten zullen wonen, en hun zaad zal voor Uw aangezicht bevestigd worden.







Loflied voor Gods menigvuldige genade
=====================================




103
===

1 Een psalm van David.

Loof de Heere, mijn ziel, en al wat binnen in mij is, Zijn heilige Naam.2 Loof de Heere, mijn ziel, en vergeet geen van Zijn weldaden;

3 Die al uw ongerechtigheid vergeeft, Die al uw krankheden geneest;

4 Die uw leven verlost van het verderf, Die u kroont met goedertierenheid en barmhartigheden;

5 Die uw mond verzadigt met het goede, uw jeugd vernieuwt als van een arend.

6 De Heere doet gerechtigheid en gerichten al degenen, die onderdrukt worden.

7 Hij heeft Mozes Zijn wegen bekend gemaakt, de kinderen Israëls Zijn daden.

8 Barmhartig en genadig is de Heere, lankmoedig en groot van goedertierenheid.

9 Hij zal niet altoos twisten, noch eeuwig de toorn behouden.

10 Hij doet ons niet naar onze zonden, en vergeldt ons niet naar onze ongerechtigheden.

11 Want zo hoog de hemel is boven de aarde, is Zijn goedertierenheid geweldig over degenen, die Hem vrezen.

12 Zo ver het oosten is van het westen, zo ver doet Hij onze overtredingen van ons.

13 Gelijk zich een vader ontfermt over de kinderen, ontfermt Zich de Heere over degenen, die Hem vrezen.

14 Want Hij weet, wat maaksel wij zijn, gedachtig zijnde, dat wij stof zijn.

15 De dagen des mensen zijn als het gras, gelijk een bloem des velds, alzo bloeit hij.

16 Als de wind daarover gegaan is, zo is zij niet meer, en haar plaats kent haar niet meer.

17 Maar de goedertierenheid des Heeren is van eeuwigheid en tot eeuwigheid over degenen, die Hem vrezen, en Zijn gerechtigheid aan kindskinderen;

18 Aan degenen, die Zijn verbond houden, en die aan Zijn bevelen denken, om die te doen.

19 De Heere heeft Zijn troon in de hemelen bevestigd, en Zijn Koninkrijk heerst over alles.

20 Looft de Heere, Zijn engelen! gij krachtige helden, die Zijn woord doet, gehoorzamende de stem van Zijn woord.

21 Looft de Heere, al Zijn heerscharen! gij Zijn dienaars, die Zijn welbehagen doet!

22 Looft de Heere, al Zijn werken! aan alle plaatsen Zijner heerschappij. Loof de Heere, mijn ziel!







Gods heerlijkheid in de schepping
=================================




104
===

1 Loof de Heere, mijn ziel! O Heere, mijn God! Gij zijt zeer groot, Gij zijt bekleed met majesteit en heerlijkheid.

2 Hij bedekt Zich met het licht, als met een kleed; Hij spant de hemel uit als een gordijn.

3 Die Zijn opperzalen zoldert in de wateren, Die van de wolken Zijn wagen maakt, Die op de vleugels van de wind wandelt.

4 Hij maakt Zijn engelen geesten, Zijn dienaars tot een vlammend vuur.

5 Hij heeft de aarde gegrond op haar grondvesten; zij zal nimmermeer noch eeuwig wankelen.

6 Gij hadt ze met de afgrond als een kleed overdekt; de wateren stonden boven de bergen.

7 Van Uw schelden vloden zij, zij haastten zich weg voor de stem van Uw donderen.

8 De bergen rezen op, de dalen daalden, ter plaatse, die Gij voor hen gegrond hadt.

9 Gij hebt een grens gesteld, die zij niet overgaan zullen; zij zullen de aarde niet weer bedekken.

10 Die de fonteinen uitzendt door de dalen, dat zij tussen de gebergten heen wandelen.

11 Zij drenken al het gedierte des velds; de woudezels breken er hun dorst mee.

12 Daarbij woont het gevogelte des hemels, een stem gevende van tussen de takken.

13 Hij drenkt de bergen uit Zijn opperzalen; de aarde wordt verzadigd van de vrucht Uwer werken.

14 Hij doet het gras uitspruiten voor de beesten, en het kruid tot dienst des mensen, doende het brood uit de aarde voortkomen.

15 En de wijn, die het hart des mensen verheugt, doende het aangezicht blinken van olie; en het brood, dat het hart des mensen sterkt.

16 De bomen des Heeren worden verzadigd, de cederbomen van Libanon, die Hij geplant heeft;

17 Waar de vogeltjes nestelen; het huis van de ooievaar zijn de dennebomen.

18 De hoge bergen zijn voor de steenbokken; de steenrotsen zijn een vertrek voor de konijnen.

19 Hij heeft de maan gemaakt tot de gezette tijden, de zon weet haar ondergang.

20 Gij beschikt de duisternis, en het wordt nacht, waarin al het gedierte des wouds naar buiten treedt:

21 De jonge leeuwen, briesende om een roof, en om hun spijs van God te zoeken.

22 Als de zon opgaat, maken zij zich weg, en liggen neer in hun holen.

23 De mens gaat dan uit tot zijn werk, en naar zijn arbeid tot de avond toe.

24 Hoe groot zijn Uw werken, o Heere! Gij hebt ze alle met wijsheid gemaakt; het aardrijk is vol van Uw goederen.

25 Deze zee, die groot en wijd van ruimte is, daarin is het wriemelende gedierten, en dat zonder getal, kleine gedierte met grote.

26 Daar wandelen de schepen, en de Leviathan, die Gij geformeerd hebt, om daarin te spelen.

27 Zij allen wachten op U, dat Gij hun hun spijs geeft te zijner tijd.

28 Geeft Gij ze hun, zij vergaderen ze; doet Gij Uw hand open, zij worden met goed verzadigd.

29 Verbergt Gij Uw aangezicht, zij worden verschrikt; neemt Gij hun adem weg, zij sterven, en zij keren weer tot hun stof.

30 Zendt Gij Uw Geest uit, zo worden zij geschapen, en Gij vernieuwt het gelaat van het aardrijk.

31 De heerlijkheid des Heeren zij tot in eeuwigheid; de Heere verblijde Zich in Zijn werken.

32 Als Hij de aarde aanschouwt, zo beeft zij; als Hij de bergen aanroert, zo roken zij.

33 Ik zal de Heere zingen in mijn leven; ik zal mijn God psalmzingen, terwijl ik nog ben.

34 Mijn overdenking van Hem zal zoet zijn; ik zal mij in de Heere verblijden.

35 De zondaars zullen van de aarde verdaan worden, en de goddelozen zullen niet meer zijn. Loof de Heere, mijn ziel! Hallelujah!







Lofzang aan God voor Zijn weldaden aan Israël bewezen
=====================================================




105
===

1 Looft de Heere, roept Zijn Naam aan, maakt Zijn daden bekend onder de volken.

2 Zingt Hem, psalmzingt Hem, spreekt aandachtig van al Zijn wonderen.

3 Beroemt u in de Naam Zijner heiligheid; het hart dergenen, die de Heere zoeken, verblijde zich.

4 Vraagt naar de Heere en Zijn sterkte; zoekt Zijn aangezicht gedurig.

5 Gedenkt Zijn wonderen, die Hij gedaan heeft, Zijn wondertekenen, en de oordelen van Zijn mond.

6 Gij zaad van Abraham, Zijn knecht, gij kinderen van Jakob, Zijn uitverkorene!

7 Hij is de Heere, onze God; Zijn oordelen zijn over de gehele aarde.

8 Hij gedenkt Zijn verbond tot in eeuwigheid, het woord, dat Hij ingesteld heeft, tot in duizend geslachten;

9 Het verbond, dat Hij met Abraham heeft gemaakt, en Zijn eed aan Izak;

10 Welke Hij ook gesteld heeft aan Jakob tot een inzetting, aan Israël tot een eeuwig verbond,

11 Zeggende: Ik zal u geven het land Kanaän, het snoer van uw erfdeel.

12 Toen zij weinig mensen in getal waren, ja, weinig en vreemdelingen daarin;

13 En wandelden van volk tot volk, van het ene koninkrijk tot het andere volk,

14 Liet Hij geen mens toe hen te onderdrukken; ook bestrafte Hij koningen om hunnentwil, zeggende:

15 Tast Mijn gezalfden niet aan, en doet Mijn profeten geen kwaad.

16 Hij riep ook een honger in het land; Hij brak alle staf des broods.

17 Hij zond een man voor hun aangezicht heen; Jozef werd verkocht tot slaaf.

18 Men drukte zijn voeten in de stok; zijn persoon kwam in de ijzers.

19 Tot de tijd toe, dat Zijn woord kwam, heeft hem de rede des Heeren doorlouterd.

20 De koning zond, en deed hem ontslaan; de heerser der volken liet hem los.

21 Hij zette hem tot een heer over zijn huis, en tot een heerser over al zijn goed;

22 Om zijn vorsten te binden naar zijn lust, en zijn oudsten te onderwijzen.

23 Daarna kwam Israël in Egypte, en Jakob verkeerde als vreemdeling in het land van Cham.

24 En Hij deed Zijn volk zeer toenemen, en maakte het machtiger dan Zijn tegenpartijders.

25 Hij keerde hun hart om, dat zij Zijn volk haatten, dat zij met Zijn knechten listig handelden.

26 Hij zond Mozes, Zijn knecht, en Aäron, die Hij verkoren had.

27 Zij deden onder hen de bevelen Zijner tekenen, en de wonderwerken in het land van Cham.

28 Hij zond duisternis, en maakte het duister; en zij waren Zijn woord niet weerspannig.

29 Hij veranderde hun wateren in bloed, en Hij doodde hun vissen.

30 Hun land bracht kikvorsen voort in overvloed, tot in de binnenste kamers van hun koningen.

31 Hij sprak, en er kwam een vermenging van ongedierte, luizen, in hun ganse gebied.

32 Hij maakte hun regen tot hagel, vlammig vuur in hun land.

33 En Hij sloeg hun wijnstok en hun vijgeboom, en Hij brak het geboomte van hun gebied.

34 Hij sprak, en er kwamen sprinkhanen en kevers, en dat zonder getal;

35 Die al het kruid in hun land opaten, ja, aten de vrucht van hun landouwe op.

36 Hij versloeg ook alle eerstgeborenen in hun land, de eerstelingen van al hun krachten.

37 En Hij voerde hen uit met zilver en goud; en onder hun stammen was niemand, die struikelde.

38 Egypte was blijde, toen zij uittrokken, want hun verschrikking was op hen gevallen.

39 Hij breidde een wolk uit tot een bedekking, en vuur om de nacht te verlichten.

40 Zij baden, en Hij deed kwakkels komen, en Hij verzadigde hen met hemels brood.

41 Hij opende een steenrots, en er vloeiden wateren uit, die gingen door de dorre plaatsen als een rivier.

42 Want Hij dacht aan Zijn heilig woord, aan Abraham, Zijn knecht.

43 Alzo voerde Hij Zijn volk uit met vrolijkheid, Zijn uitverkorenen met gejuich.

44 En Hij gaf hun de landen der heidenen, zodat zij in erfenis bezaten de arbeid der volken;

45 Opdat zij Zijn inzettingen onderhielden, en Zijn wetten bewaarden. Hallelujah!







Danklied voor Gods genade
=========================




106
===

1 Hallelujah! Looft de Heere, want Hij is goed, want Zijn goedertierenheid is in eeuwigheid.

2 Wie zal de mogendheden des Heeren uitspreken, al Zijn lof verkondigen?

3 Welgelukzalig zijn zij, die het recht onderhouden, die te aller tijd gerechtigheid doet.

4 Gedenk mijner, o Heere! naar het welbehagen tot Uw volk, bezoek mij met Uw heil;

5 Opdat ik aanschouwe het goede Uwer uitverkorenen; opdat ik mij verblijde met de blijdschap Uws volks; opdat ik mij beroeme met Uw erfdeel.

6 Wij hebben gezondigd, mitsgaders onze vaderen, wij hebben verkeerd gedaan; wij hebben goddeloos gehandeld.

7 Onze vaders in Egypte hebben niet gelet op Uw wonderen; zij zijn de menigte Uwer goedertierenheden niet gedachtig geweest; maar zij waren weerspannig aan de zee, bij de Schelfzee.

8 Doch Hij verloste hen om Zijns Naams wil, opdat Hij Zijn mogendheid bekend maakte.

9 En Hij schold de Schelfzee, zodat zij uitdroogde, en Hij deed hen wandelen door de afgronden, als door een woestijn.

10 En Hij verloste hen uit de hand van de hater, en Hij bevrijdde hen van de hand van de vijand.

11 En de wateren overdekten hun tegenpartijders; niet een van hen bleef over.

12 Toen geloofden zij aan Zijn woorden; zij zongen Zijn lof.

13 Doch zij vergaten weldra Zijn werken, zij verbeidden Zijn raad niet.

14 Maar zij werden bevangen met lust in de woestijn, en zij verzochten God in de wildernis.

15 Toen gaf Hij hun hun begeerte; maar Hij zond aan hun zielen een magerheid.

16 En zij benijdden Mozes in het leger, en Aäron, de heilige des Heeren.

17 De aarde deed zich open, en verslond Dathan, en overdekte de vergadering van Abíram.

18 En een vuur brandde onder hun vergadering, een vlam stak de goddelozen aan brand.

19 Zij maakten een kalf bij Horeb, en zij bogen zich voor een gegoten beeld.

20 En zij veranderden hun Eer in de gedaante van een os, die gras eet.

21 Zij vergaten God, hun Heiland, Die grote dingen gedaan had in Egypte.

22 Wonderdaden in het land van Cham; vreselijke dingen aan de Schelfzee.

23 Daarom zeide Hij, dat Hij hen verdelgen zou, ten ware Mozes, Zijn uitverkorene, in de scheur voor Zijn aangezicht gestaan had, om Zijn grimmigheid af te keren, dat Hij hen niet verdierf.

24 Zij versmaadden ook het gewenste land; zij geloofden Zijn woord niet.

25 Maar zij murmureerden in hun tenten; naar de stem des Heeren hoorden zij niet.

26 Daarom hief Hij tegen hen Zijn hand op, zwerende, dat Hij hen neervellen zou in de woestijn;

27 En dat Hij hun zaad zou neervellen onder de heidenen, en hen verstrooien zou door de landen.

28 Ook hebben zij zich gekoppeld aan Baäl-Peor, en zij hebben de offeranden der doden gegeten.

29 En zij hebben de Heere tot toorn verwekt met hun daden, zodat de plaag een inbreuk onder hen deed.

30 Toen stond Pínehas op, en hij oefende gericht, en de plaag werd opgehouden.

31 En het is hem gerekend tot gerechtigheid, van geslacht tot geslacht tot in eeuwigheid.

32 Zij maakten Hem ook zeer toornig aan het twistwater, en het ging Mozes kwalijk om hunnentwil.

33 Want zij verbitterden zijn geest, zodat hij wat onbedacht voortbracht met zijn lippen.

34 Zij hebben die volken niet verdelgd, die de Heere hun gezegd had;

35 Maar zij vermengden zich met de heidenen, en leerden hun werken.

36 En zij dienden hun afgoden, en zij werden hun tot een strik.

37 Daarenboven hebben zij hun zonen en hun dochters de duivelen geofferd.

38 En zij hebben onschuldig bloed vergoten, het bloed van hun zonen en van hun dochters, die zij de afgoden van Kanaän hebben opgeofferd; zodat het land door deze bloedschulden is ontheiligd geworden.

39 En zij ontreinigden zich door hun werken, en zij hebben gehoereerd door hun daden.

40 Daarom is de toorn des Heeren ontstoken tegen Zijn volk, en Hij heeft een gruwel gehad aan Zijn erfdeel.

41 En Hij gaf hen in de hand der heidenen, en hun haters heersten over hen.

42 En hun vijanden hebben hen verdrukt, en zij zijn vernederd geworden onder hun hand.

43 Hij heeft hen menigmaal gered; maar zij verbitterden Hem door hun raad, en werden uitgeteerd door hun ongerechtigheid.

44 Nochtans zag Hij hun benauwdheid aan, als Hij hun geschrei hoorde.

45 En Hij dacht hun ten beste aan Zijn verbond, en het berouwde Hem naar de veelheid Zijner goedertierenheden.

46 Daarom gaf Hij hun barmhartigheid voor het aangezicht van allen, die hen gevangen hadden.

47 Verlos ons, Heere, onze God! en verzamel ons uit de heidenen, opdat wij de Naam Uwer heiligheid loven, ons beroemende in Uw lof.

48 Geloofd zij de Heere, de God Israëls, van eeuwigheid en tot in eeuwigheid; en al het volk zegge: Amen, Hallelujah!







Danklied van de verlosten
=========================




107
===

1 Looft de Heere, want Hij is goed; want Zijn goedertierenheid is in eeuwigheid.

2 Dat dit de bevrijden des Heeren zeggen, die Hij van de hand der tegenpartijders bevrijd heeft.

3 En die Hij uit de landen verzameld heeft, van het oosten en van het westen, van het noorden en van de zee.

4 Die in de woestijn dwaalden, in een weg der wildernis, die geen stad ter woning vonden;

5 Zij waren hongerig, ook dorstig; hun ziel was in hen overstelpt.

6 Doch roepende tot de Heere in de benauwdheid, die zij hadden, heeft Hij hen gered uit hun angsten;

7 En Hij leidde hen op een rechte weg, om te gaan tot een stad ter woning.

8 Laat hen voor de Heere Zijn goedertierenheid loven, en Zijn wonderwerken voor de kinderen der mensen;

9 Want Hij heeft de dorstige ziel verzadigd, en de hongerige ziel met goed vervuld;

10 Die in duisternis en de schaduw des doods zaten, gebonden met verdrukking en ijzer;

11 Omdat zij weerspannig waren geweest tegen Gods geboden, en de raad des Allerhoogsten smadelijk verworpen hadden.

12 Waarom Hij hun het hart door zwarigheid vernederd heeft; zij zijn gestruikeld, en er was geen helper.

13 Doch roepende tot de Heere in de benauwdheid, die zij hadden, verloste Hij hen uit hun angsten.

14 Hij voerde hen uit de duisternis en de schaduw des doods, en Hij brak hun banden.

15 Laat hen voor de Heere Zijn goedertierenheid loven, en Zijn wonderwerken voor de kinderen der mensen;

16 Want Hij heeft de koperen deuren gebroken, en de ijzeren grendels in stukken gehouwen.

17 De zotten worden om de weg van hun overtreding, en om hun ongerechtigheden geplaagd;

18 Hun ziel gruwde van alle spijs, en zij waren tot aan de poorten des doods gekomen.

19 Doch roepende tot de Heere in de benauwdheid, die zij hadden, verloste Hij hen uit hun angsten.

20 Hij zond Zijn woord uit, en heelde hen en rukte hen uit hun kuilen.

21 Laat hen voor de Heere Zijn goedertierenheid loven, en Zijn wonderwerken voor de kinderen der mensen;

22 En dat zij lofoffers offeren, en met gejuich Zijn werken vertellen.

23 Die met schepen ter zee afvaren, handel doende op grote wateren;

24 Die zien de werken des Heeren, en Zijn wonderwerken in de diepte.

25 Als Hij spreekt, zo doet Hij een stormwind opstaan, die haar golven omhoog verheft.

26 Zij rijzen op naar de hemel; zij dalen neer tot in de afgronden; hun ziel versmelt van angst.

27 Zij dansen en waggelen als een dronken man, en al hun wijsheid wordt verslonden.

28 Doch roepende tot de Heere in de benauwdheid, die zij hadden, zo voerde Hij hen uit hun angsten.

29 Hij doet de storm stilstaan, zodat hun golven stilzwijgen.

30 Dan zijn zij verblijd, omdat zij gestild zijn, en dat Hij hen tot de haven van hun begeerte geleid heeft.

31 Laat hen voor de Heere Zijn goedertierenheid loven, en Zijn wonderwerken voor de kinderen der mensen;

32 En Hem verhogen in de gemeente des volks, en in het gestoelte der oudsten Hem roemen.

33 Hij stelt de rivieren tot een woestijn, en waterbeken tot een dorstig land.

34 Het vruchtbaar land tot zoute grond, om de boosheid van hen, die daarin wonen.

35 Hij stelt de woestijn tot een waterpoel, en het dorre land tot waterbeken.

36 En Hij doet de hongerigen aldaar wonen, en zij stichten een stad ter woning;

37 En bezaaien akkers, en planten wijngaarden, die inkomende vrucht voortbrengen.

38 En Hij zegent hen, zodat zij zeer vermenigvuldigen, en hun vee vermindert Hij niet.

39 Daarna verminderen zij, en gaan ten onder, door verdrukking, kwaad en droefenis.

40 Hij stort verachting uit over de prinsen, en doet hen dwalen in het woeste, waar geen weg is.

41 Maar Hij brengt de nooddruftige uit de verdrukking in een hoog vertrek, en maakt de huisgezinnen als kudden.

42 De oprechten zien het, en zijn verblijd, maar alle ongerechtigheid stopt haar mond.

43 Wie is wijs? Die neme deze dingen waar; en dat zij verstandig letten op de goedertierenheden des Heeren.







Lof van Gods goedheid en gebed om hulp
======================================




108
===

1 Een lied, een psalm van David.

2 O God! mijn hart is bereid; ik zal zingen en psalmzingen, ook mijn eer.

3 Waak op, gij luit en harp! ik zal in de dageraad opwaken.

4 Ik zal U loven onder de volken, o Heere! en ik zal U psalmzingen onder de natiën.

5 Want Uw goedertierenheid is groot tot boven de hemelen, en Uw waarheid tot aan de bovenste wolken.

6 Verhef U, o God! boven de hemelen, en Uw eer over de ganse aarde.

7 Opdat Uw beminden bevrijd worden; geef heil door Uw rechterhand, en verhoor ons.

8 God heeft gesproken in Zijn heiligdom, daarom zal ik van vreugde opspringen; ik zal Sichem delen, en het dal van Sukkoth zal ik afmeten.

9 Gilead is mijn, Manasse is mijn, en Efraïm is de sterkte van mijn hoofd; Juda is mijn wetgever.

10 Moab is mijn wasvat; op Edom zal ik mijn schoen werpen; over Palestina zal ik juichen.

11 Wie zal mij voeren in een vaste stad? Wie zal mij leiden tot in Edom?

12 Zult Gij het niet zijn, o God! Die ons verstoten hadt, en Die niet uittoogt, o God! met onze heerkrachten?

13 Geef Gij ons hulp uit de benauwdheid; want 's mensen heil is ijdelheid.

14 In God zullen wij kloeke daden doen, en Hij zal onze tegenpartijders vertreden.







Gebed om bestraffing der vijanden en om verlossing
==================================================




109
===

1 Een psalm van David, voor de opperzangmeester.

O God mijns lofs! zwijg niet.2 Want de mond van de goddeloze en de mond des bedrogs zijn tegen mij opengedaan; zij hebben met mij gesproken met een valse tong.

3 En met hatelijke woorden hebben zij mij omsingeld; ja, zij hebben mij bestreden zonder oorzaak.

4 Voor mijn liefde, staan zij mij tegen; maar ik was steeds in het gebed.

5 En zij hebben mij kwaad voor goed opgelegd, en haat voor mijn liefde.

6 Stel een goddeloze over hem, en de satan sta aan zijn rechterhand.

7 Als hij gericht wordt, zo ga hij schuldig uit, en zijn gebed zij tot zonde.

8 Dat zijn dagen weinig zijn; een ander neme zijn ambt;

9 Dat zijn kinderen wezen worden, en zijn vrouw weduwe.

10 En dat zijn kinderen her en der omzwerven, en bedelen, en de nooddruft uit hun verwoeste plaatsen zoeken.

11 Dat de schuldeiser aansla al wat hij heeft, en dat de vreemden zijn arbeid roven.

12 Dat hij niemand hebbe, die weldadigheid over hem uitstrekke, en dat er niemand zij, die zijn wezen genadig zij.

13 Dat zijn nakomelingen uitgeroeid worden; hun naam worde uitgedelgd in het daarop volgende geslacht.

14 De ongerechtigheid van zijn vaderen worde gedacht bij de Heere, en de zonde van zijn moeder worde niet uitgedelgd.

15 Dat zij gedurig voor de Heere zijn; en Hij roeie hun gedachtenis uit van de aarde.

16 Omdat hij niet gedacht heeft weldadigheid te doen, maar heeft de ellendige en de nooddruftige man vervolgd, en de verslagene van hart, om hem te doden.

17 Omdat hij de vloek heeft liefgehad, dat die hem overkome, en geen lust gehad heeft tot de zegen, zo zij die verre van hem.

18 En hij zij bekleed met de vloek, als met zijn kleed, en dat die ga tot in het binnenste van hem als het water, en als de olie in zijn beenderen.

19 Die zij hem als een kleed, waarmee hij zich bedekt, en tot een gordel, waarmee hij zich steeds omgordt.

20 Dit zij het werkloon van mijn tegenstanders van de Heere, en van hen, die kwaad spreken tegen mijn ziel.

21 Maar Gij, o Heere Heere! maak het met mij om Uws Naams wil; omdat Uw goedertierenheid goed is, verlos mij.

22 Want ik ben ellendig en nooddruftig, en mijn hart is in het binnenste van mij doorwond.

23 Ik ga heen gelijk een schaduw, wanneer zij zich neigt; ik word omgedreven als een sprinkhaan.

24 Mijn knieën struikelen van vasten, en mijn vlees is vermagerd, zodat er geen vet aan is.

25 Nog ben ik hun een smaad; als zij mij zien, zo schudden zij hun hoofd.

26 Help mij, Heere, mijn God! verlos mij naar Uw goedertierenheid.

27 Opdat zij weten, dat dit Uw hand is, dat Gij het, Heere! gedaan hebt.

28 Laat hen vloeken, maar zegen Gij; laat hen zich opmaken, maar dat zij beschaamd worden; doch dat zich Uw knecht verblijde.

29 Laat mijn tegenstanders met schande bekleed worden, en dat zij met hun beschaamdheid zich bedekken, als met een mantel.

30 Ik zal de Heere met mijn mond zeer loven, en in het midden van velen zal ik Hem prijzen.

31 Want Hij zal de nooddruftige ter rechterhand staan, om hem te verlossen van hen, die zijn ziel veroordelen.







Belofte aan de priesterkoning
=============================




110
===

1 Een psalm van David.

De Heere heeft tot mijn Heere gesproken: Zit aan Mijn rechterhand, totdat Ik Uw vijanden gezet zal hebben tot een voetbank Uwer voeten.2 De Heere zal de scepter Uwer sterkte zenden uit Sion, zeggende: Heers in het midden van Uw vijanden.

3 Uw volk zal zeer gewillig zijn op de dag Uwer heerkracht, in heilig sieraad; uit de baarmoeder van de dageraad zal U de dauw Uwer jeugd zijn.

4 De Heere heeft gezworen, en het zal Hem niet berouwen: Gij zijt Priester in eeuwigheid, naar de ordening van Melchizédek.

5 De Heere is aan Uw rechterhand; Hij zal koningen verslaan ten dage van Zijn toorn.

6 Hij zal recht doen onder de heidenen; Hij zal het vol dode lichamen maken; Hij zal verslaan degene, die het hoofd is over een groot land.

7 Hij zal op de weg uit de beek drinken; daarom zal Hij het hoofd omhoog heffen.







Lofzang op Gods weldaden
========================




111
===

1 Hallelujah! Aleph. Ik zal de Heere loven van ganser harte; Beth. In de raad en vergadering der oprechten.

2 Gimel. De werken des Heeren zijn groot; Daleth. zij worden gezocht van allen die er lust in hebben.

3 He. Zijn doen is majesteit en heerlijkheid; Vau. en zijn gerechtigheid bestaat in eeuwigheid.

4 Zain. Hij heeft Zijn wonderen een gedachtenis gemaakt; Cheth. de Heere is genadig en barmhartig.

5 Teth. Hij heeft hun, die Hem vrezen, spijs gegeven; Jod. Hij gedenkt in eeuwigheid aan Zijn verbond.

6 Caph. Hij heeft de kracht Zijner werken aan Zijn volk bekend gemaakt; Lamed. hun gevende de erve der heidenen.

7 Mem. De werken Zijner handen zijn waarheid en oordeel; Nun. al Zijn bevelen zijn getrouw.

8 Samech. Zij zijn ondersteund voor altoos en in eeuwigheid; Ain. zijnde gedaan in waarheid en oprechtheid.

9 Pe. Hij heeft Zijn volk verlossing gezonden; Tsade. Hij heeft Zijn verbond in eeuwigheid geboden; Koph. Zijn Naam is heilig en vreselijk.

10 Resch. De vreze des Heeren is het beginsel der wijsheid; Schin. allen, die ze doen, hebben goed verstand; Thau. Zijn lof bestaat tot in eeuwigheid.







Geluk der Godzaligen
====================




112
===

1 Hallelujah! Aleph. Welgelukzalig is de man, die de Heere vreest; Beth. die grote lust heeft in Zijn geboden.

2 Gimel. Zijn zaad zal geweldig zijn op aarde; Daleth. het geslacht der oprechten zal gezegend worden.

3 He. In zijn huis zal have en rijkdom wezen; Vau. en zijn gerechtigheid bestaat in eeuwigheid.

4 Zain. De oprechten gaat het licht op in de duisternis; Cheth. Hij is genadig, en barmhartig, en rechtvaardig.

5 Teth. Wel die man, die zich ontfermt en uitleent; Jod. hij beschikt zijn zaken met recht.

6 Caph. Zeker, hij zal in eeuwigheid niet wankelen; Lamed. de rechtvaardige zal in eeuwige gedachtenis zijn.

7 Mem. Hij zal voor geen kwaad gerucht vrezen; Nun. zijn hart is vast, betrouwende op de Heere.

8 Samech. Zijn hart, wel ondersteund zijnde, zal niet vrezen; Ain. totdat hij op zijn tegenpartijen zie.

9 Pe. Hij strooit uit, hij geeft de nooddruftige; Tsade. zijn gerechtigheid bestaat in eeuwigheid; Koph. zijn hoorn zal verhoogd worden in eer.

10 Resch. De goddeloze zal het zien, en hij zal zich vertoornen; Schin. hij zal met zijn tanden knersen en smelten. Thau. De wens der goddelozen zal vergaan.







Vermaning om God te loven
=========================




113
===

1 Hallelujah! Looft, gij knechten des Heeren! looft de Naam des Heeren.

2 De Naam des Heeren zij geprezen, van nu aan tot in eeuwigheid.

3 Van de opgang der zon af tot haar ondergang, zij de Naam des Heeren geloofd.

4 De Heere is hoog boven alle heidenen, boven de hemelen is Zijn heerlijkheid.

5 Wie is gelijk de Heere, onze God? Die zeer hoog woont.

6 Die zeer laag ziet, in de hemel en op de aarde;

7 Die de geringe uit het stof opricht, en de nooddruftige uit de drek verhoogt;

8 Om te doen zitten bij de prinsen, bij de prinsen Zijns volks.

9 Die de onvruchtbare doet wonen met een huisgezin, een blijde moeder van kinderen. Hallelujah!







Het wonder van de uittocht
==========================




114
===

1 Toen Israël uit Egypte toog, het huis Jakobs van een volk, dat een vreemde taal had;

2 Zo werd Juda tot Zijn heiligdom, Israël Zijn volkomen heerschappij.

3 De zee zag het, en vlood; de Jordaan keerde achterwaarts.

4 De bergen sprongen als rammen, de heuvels als lammeren.

5 Wat was u, gij zee! dat gij vloodt? gij Jordaan! dat gij achterwaarts keerdet?

6 Gij bergen, dat gij opsprongt als rammen? gij heuvels! als lammeren?

7 Beef, gij aarde! voor het aangezicht des Heeren, voor het aangezicht van de God Jakobs;

8 Die de rotssteen veranderde in een watervloed, de keisteen in een waterfontein.







De heerlijkheid des Heeren
==========================




115
===

1 Niet ons, o Heere! niet ons, maar Uw Naam geef eer, om Uwer goedertierenheid, om Uwer waarheid wil.

2 Waarom zouden de heidenen zeggen: Waar is nu hun God?

3 Onze God is toch in de hemel, Hij doet al wat Hem behaagt.

4 Hun afgoden zijn zilver en goud, het werk van 's mensen handen;

5 Zij hebben een mond, maar spreken niet; zij hebben ogen, maar zien niet;

6 Oren hebben zij, maar horen niet; zij hebben een neus, maar zij ruiken niet;

7 Hun handen hebben zij, maar tasten niet; hun voeten, maar gaan niet; zij geven geen geluid door hun keel.

8 Dat die hen maken hun gelijk worden, en al wie op hen vertrouwt.

9 Israël! vertrouw gij op de Heere; Hij is hun Hulp en hun Schild.

10 Gij huis van Aäron! vertrouw op de Heere; Hij is hun Hulp en hun Schild.

11 Gij, die de Heere vreest! vertrouwt op de Heere; Hij is hun Hulp en hun Schild.

12 De Heere is ons gedachtig geweest, Hij zal zegenen; Hij zal het huis van Israël zegenen, Hij zal het huis van Aäron zegenen.

13 Hij zal zegenen, die de Heere vrezen, de kleinen met de groten.

14 De Heere zal de zegen over u vermeerderen, over u en over uw kinderen.

15 Gij zijt de Heere gezegend, Die de hemel en de aarde gemaakt heeft.

16 Aangaande de hemel, de hemel is des Heeren; maar de aarde heeft Hij de mensenkinderen gegeven.

17 De doden zullen de Heere niet prijzen, noch die in de stilte neergedaald zijn.

18 Maar wij zullen de Heere loven van nu aan tot in eeuwigheid. Hallelujah!







Danklied van een verloste
=========================




116
===

1 Ik heb lief, want de Heere hoort mijn stem, mijn smekingen;

2 Want Hij neigt Zijn oor tot mij, daarom zal ik Hem in mijn dagen aanroepen.

3 De banden des doods hadden mij omvangen, en de angsten der hel hadden mij getroffen; ik vond benauwdheid en droefenis.

4 Maar ik riep de Naam des Heeren aan, zeggende: Och, Heere! bevrijd mijn ziel.

5 De Heere is genadig en rechtvaardig, en onze God is ontfermende.

6 De Heere bewaart de eenvoudigen; ik was uitgeteerd, doch Hij heeft mij verlost.

7 Mijn ziel! keer weer tot uw rust, want de Heere heeft aan u welgedaan.

8 Want Gij, Heere! hebt mijn ziel gered van de dood, mijn ogen van tranen, mijn voet van aanstoot.

9 Ik zal wandelen voor het aangezicht des Heeren, in de landen der levenden.

10 Ik heb geloofd, daarom sprak ik. Ik ben zeer bedrukt geweest.

11 Ik zeide in mijn haasten: Alle mensen zijn leugenaars.

12 Wat zal ik de Heere vergelden voor al Zijn weldaden, aan mij bewezen?

13 Ik zal de beker der verlossingen opnemen, en de Naam des Heeren aanroepen.

14 Mijn geloften zal ik de Heere betalen, nu, in de tegenwoordigheid van al Zijn volk.

15 Kostbaar is in de ogen des Heeren de dood van Zijn gunstgenoten.

16 Och, Heere! zeker ik ben Uw knecht, ik ben Uw knecht, een zoon van Uw dienstmaagd; Gij hebt mijn banden losgemaakt.

17 Ik zal U offeren een offerande van dankzegging, en de Naam des Heeren aanroepen.

18 Ik zal mijn geloften de Heere betalen, nu, in de tegenwoordigheid van al Zijn volk;

19 In de voorhoven van het huis des Heeren, in het midden van u, o Jeruzalem! Hallelujah!







Alle natiën! Looft de Heere
===========================




117
===

1 Looft de Heere, alle heidenen; prijst Hem, alle natiën!

2 Want Zijn goedertierenheid is geweldig over ons, en de waarheid des Heeren is in eeuwigheid! Hallelujah!







Danklied tot Gods eer
=====================




118
===

1 Looft de Heere, want Hij is goed; want Zijn goedertierenheid is in eeuwigheid.

2 Dat Israël nu zegge, dat Zijn goedertierenheid in eeuwigheid is.

3 Het huis van Aäron zegge nu, dat Zijn goedertierenheid in eeuwigheid is.

4 Dat zij, die de Heere vrezen, nu zeggen, dat Zijn goedertierenheid in eeuwigheid is.

5 Uit de benauwdheid heb ik de Heere aangeroepen; de Heere heeft mij verhoord, stellende mij in de ruimte.

6 De Heere is bij mij, ik zal niet vrezen; wat zal mij een mens doen?

7 De Heere is bij mij onder hen, die mij helpen; daarom zal ik mijn lust zien aan hen, die mij haten.

8 Het is beter tot de Heere toevlucht te nemen, dan op de mens te vertrouwen.

9 Het is beter tot de Heere toevlucht te nemen, dan op prinsen te vertrouwen.

10 Alle heidenen hadden mij omringd; het is in de Naam des Heeren, dat ik ze verhouwen heb.

11 Zij hadden mij omringd, ja, zij hadden mij omringd; het is in de Naam des Heeren, dat ik ze verhouwen heb.

12 Zij hadden mij omringd als bijen; zij zijn uitgeblust als een doornenvuur; het is in de Naam des Heeren, dat ik ze verhouwen heb.

13 Gij hadt mij zeer hard gestoten, tot vallens toe, maar de Heere heeft mij geholpen.

14 De Heere is mijn Sterkte en Psalm, want Hij is mij tot heil geweest.

15 In de tenten der rechtvaardigen is een stem van gejuich en van heil; de rechterhand des Heeren doet krachtige daden.

16 De rechterhand des Heeren is verhoogd; de rechterhand des Heeren doet krachtige daden.

17 Ik zal niet sterven, maar leven; en ik zal de werken des Heeren vertellen.

18 De Heere heeft mij wel hard gekastijd; maar Hij heeft mij ter dood niet overgegeven.

19 Doet mij de poorten der gerechtigheid open, ik zal daardoor ingaan, ik zal de Heere loven.

20 Dit is de poort des Heeren, waardoor de rechtvaardigen zullen ingaan.

21 Ik zal U loven, omdat Gij mij verhoord hebt, en mij tot heil geweest zijt.

22 De steen, die de bouwlieden verworpen hadden, is tot een hoofd des hoeks geworden.

23 Dit is van de Heere geschied, en het is wonderlijk in onze ogen.

24 Dit is de dag, die de Heere gemaakt heeft; laat ons op deze ons verheugen, en verblijd zijn.

25 Och, Heere! geef nu heil; och Heere! geef nu voorspoed.

26 Gezegend zij hij, die daar komt in de Naam des Heeren! Wij zegenen u uit het huis des Heeren.

27 De Heere is God, Die ons licht gegeven heeft. Bindt het feestoffer met touwen tot aan de hoornen van het altaar.

28 Gij zijt mijn God, daarom zal ik U loven; o mijn God! ik zal U verhogen.

29 Looft de Heere, want Hij is goed; want Zijn goedertierenheid is in eeuwigheid.







De heerlijkheid van het goddelijke Woord
========================================



Aleph.
======




119
===

1 Welgelukzalig zijn de oprechten van wandel, die in de wet des Heeren gaan.

2 Welgelukzalig zijn zij, die Zijn getuigenissen onderhouden, die Hem van ganser harte zoeken;

3 Ook geen onrecht werken, maar wandelen in Zijn wegen.

4 Heere! Gij hebt geboden, dat men Uw bevelen zeer bewaren zal.

5 Och, dat mijn wegen gericht werden, om Uw inzettingen te bewaren!

6 Dan zou ik niet beschaamd worden, wanneer ik merken zou op al Uw geboden.

7 Ik zal U loven in oprechtheid des harten, als ik de rechten van Uw gerechtigheid geleerd zal hebben.

8 Ik zal Uw inzettingen bewaren; verlaat mij niet al te zeer.


Beth.
=====


9 Waarmee zal de jongeling zijn pad zuiver houden? Als hij dat houdt naar Uw woord.

10 Ik zoek U met mijn gehele hart, laat mij van Uw geboden niet afdwalen.

11 Ik heb Uw rede in mijn hart verborgen, opdat ik tegen U niet zondigen zou.

12 Heere! Gij zijt gezegend; leer mij Uw inzettingen.

13 Ik heb met mijn lippen verteld al de rechten van Uw mond.

14 Ik ben vrolijker in de weg van Uw getuigenissen, dan over alle rijkdom.

15 Ik zal Uw bevelen overdenken, en op Uw paden letten.

16 Ik zal mijzelf vermaken in Uw inzettingen; Uw woord zal ik niet vergeten.


Gimel.
======


17 Doe wel bij Uw knecht, dat ik leve en Uw woord beware.

18 Open mijn ogen, dat ik aanschouwe de wonderen van Uw wet.

19 Ik ben een vreemdeling op de aarde, verberg Uw geboden voor mij niet.

20 Mijn ziel is verbroken vanwege het verlangen naar Uw oordelen te aller tijd.

21 Gij scheldt de vervloekte hovaardigen, die van Uw geboden afdwalen.

22 Wentel van mij versmaadheid en verachting, want ik heb Uw getuigenissen onderhouden.

23 Als zelfs de vorsten zittende tegen mij gesproken hebben, heeft Uw knecht Uw inzettingen betracht.

24 Ook zijn Uw getuigenissen mijn vermakingen en mijn raadslieden.


Daleth.
=======


25 Mijn ziel kleeft aan het stof; maak mij levend naar Uw woord.

26 Ik heb U mijn wegen verteld, en Gij hebt mij verhoord; leer mij Uw inzettingen.

27 Geef mij de weg van Uw bevelen te verstaan, opdat ik Uw wonderen betrachte.

28 Mijn ziel druipt weg van treurigheid; richt mij op naar Uw woord.

29 Wend van mij de weg der valsheid, en verleen mij genadig Uw wet.

30 Ik heb verkoren de weg der waarheid, Uw rechten heb ik mij voorgesteld.

31 Ik kleef vast aan Uw getuigenissen; o Heere! beschaam mij niet.

32 Ik zal de weg van Uw geboden lopen, als Gij mijn hart verwijd zult hebben.


He.
===


33 Heere! leer mij de weg van Uw inzettingen, en ik zal hem houden ten einde toe.

34 Geef mij het verstand, en ik zal Uw wet houden; ja, ik zal ze onderhouden met geheel mijn hart.

35 Doe mij treden op het pad van Uw geboden, want daarin heb ik lust.

36 Neig mijn hart tot Uw getuigenissen, en niet tot gierigheid.

37 Wend mijn ogen af, dat zij geen ijdelheid zien; maak mij levend door Uw wegen.

38 Bevestig Uw toezeggingen aan Uw knecht, die Uw vreze toegedaan is.

39 Wend mijn smaadheid af, die ik vrees, want Uw rechten zijn goed.

40 Zie, ik heb een begeerte tot Uw bevelen; maak mij levend door Uw gerechtigheid.


Vau.
====


41 En dat mij Uw goedertierenheden overkomen, o Heere! Uw heil, naar Uw toezegging;

42 Opdat ik mijn smader wat heb te antwoorden, want ik vertrouw op Uw woord.

43 En ruk het woord der waarheid van mijn mond niet al te zeer, want ik hoop op Uw rechten.

44 Zo zal ik Uw wet steeds onderhouden, eeuwig en altoos.

45 En ik zal wandelen in de ruimte, omdat ik Uw bevelen gezocht heb.

46 Ook zal ik voor koningen spreken van Uw getuigenissen, en mij niet schamen.

47 En ik zal mij vermaken in Uw geboden, die ik liefheb.

48 En ik zal mijn handen opheffen naar Uw geboden, die ik liefheb, en ik zal Uw inzettingen betrachten.


Zain.
=====


49 Gedenk aan het woord, tot Uw knecht gesproken, waarop Gij mij hebt doen hopen.

50 Dit is mijn troost in mijn ellende, want Uw toezegging heeft mij levend gemaakt.

51 De hovaardigen hebben mij boven mate zeer bespot; nochtans ben ik van Uw wet niet geweken.

52 Ik heb gedacht, o Heere! aan Uw oordelen van ouds her, en heb mij getroost.

53 Grote beroering heeft mij bevangen vanwege de goddelozen, die Uw wet verlaten.

54 Uw inzettingen zijn mij gezangen geweest, ter plaatse van mijn vreemdelingschappen.

55 Heere! des nachts ben ik aan Uw Naam gedachtig geweest, en heb Uw wet bewaard.

56 Dat is mij geschied, omdat ik Uw bevelen bewaard heb.


Cheth.
======


57 De Heere is mijn deel, ik heb gezegd, dat ik Uw woorden zal bewaren.

58 Ik heb Uw aanschijn ernstig gebeden van ganser harte, wees mij genadig naar Uw toezegging.

59 Ik heb mijn wegen overdacht, en heb mijn voeten gewend tot Uw getuigenissen.

60 Ik heb gehaast, en niet vertraagd Uw geboden te onderhouden.

61 Hopen goddelozen hebben mij beroofd; nochtans heb ik Uw wet niet vergeten.

62 Te middernacht sta ik op, om U te loven voor de rechten van Uw gerechtigheid.

63 Ik ben een metgezel van allen, die U vrezen, en van hen, die Uw bevelen onderhouden.

64 Heere! de aarde is vol van Uw goedertierenheid; leer mij Uw inzettingen.


Teth.
=====


65 Gij hebt bij Uw knecht goed gedaan, Heere, naar Uw woord.

66 Leer mij een goede zin en wetenschap, want ik heb aan Uw geboden geloofd.

67 Eer ik verdrukt werd, dwaalde ik, maar nu onderhoud ik Uw woord.

68 Gij zijt goed en goeddoende; leer mij Uw inzettingen.

69 De hovaardigen hebben leugen tegen mij verzonnen; doch ik bewaar Uw bevelen van ganser harte.

70 Hun hart is vet als smeer; maar ik heb vermaak in Uw wet.

71 Het is mij goed, dat ik verdrukt ben geweest, opdat ik Uw inzettingen leerde.

72 De wet van Uw mond is mij beter, dan duizenden van goud of zilver.


Jod.
====


73 Uw handen hebben mij gemaakt, en bereid; maak mij verstandig, opdat ik Uw geboden lere.

74 Die U vrezen, zullen mij aanzien, en zich verblijden, omdat ik op Uw woord gehoopt heb.

75 Ik weet, Heere! dat Uw gerichten de gerechtigheid zijn, en dat Gij mij uit getrouwheid verdrukt hebt.

76 Laat toch Uw goedertierenheid zijn om mij te troosten, naar Uw toezegging aan Uw knecht.

77 Laat mij Uw barmhartigheden overkomen, opdat ik leve, want Uw wet is al mijn vermaking.

78 Laat de hovaardigen beschaamd worden, omdat zij mij met leugen neergestoten hebben; doch ik betracht Uw geboden.

79 Laat hen zich tot mij keren, die U vrezen, en die Uw getuigenissen kennen.

80 Laat mijn hart oprecht zijn tot Uw inzettingen, opdat ik niet beschaamd worde.


Caph.
=====


81 Mijn ziel is bezweken van verlangen naar Uw heil; op Uw woord heb ik gehoopt.

82 Mijn ogen zijn bezweken van verlangen naar Uw toezegging, terwijl ik zeide: Wanneer zult Gij mij vertroosten?

83 Want ik ben geworden als een leren zak in de rook; doch Uw inzettingen heb ik niet vergeten.

84 Hoe vele zullen de dagen van Uw knecht zijn? Wanneer zult Gij recht doen over mijn vervolgers?

85 De hovaardigen hebben mij putten gegraven, wat niet is naar Uw wet.

86 Al Uw geboden zijn waarheid; zij vervolgen mij met leugen, help mij.

87 Zij hebben mij bijna vernietigd op de aarde, maar ik heb Uw bevelen niet verlaten.

88 Maak mij levend naar Uw goedertierenheid, dan zal ik het getuigenis van Uw mond onderhouden.


Lamed.
======


89 O Heere! Uw woord bestaat in eeuwigheid in de hemelen.

90 Uw getrouwheid is van geslacht tot geslacht; Gij hebt de aarde vastgemaakt, en zij blijft staan;

91 Naar Uw verordeningen blijven zij nog heden staan, want zij allen zijn Uw knechten.

92 Indien Uw wet niet ware geweest al mijn vermaking, ik ware in mijn druk al lang vergaan.

93 Ik zal Uw bevelen in eeuwigheid niet vergeten, want daardoor hebt Gij mij levend gemaakt.

94 Ik ben Uwe, behoud mij, want ik heb Uw bevelen gezocht.

95 De goddelozen hebben op mij gewacht, om mij te doen vergaan; ik neem acht op Uw getuigenissen.

96 In alle volmaaktheid heb ik een einde gezien; maar Uw gebod is zeer wijd.


Mem.
====


97 Hoe lief heb ik Uw wet! Zij is mijn betrachting de ganse dag.

98 Zij maakt mij door Uw geboden wijzer, dan mijn vijanden zijn, want zij is in eeuwigheid bij mij.

99 Ik ben verstandiger dan al mijn leraars, omdat Uw getuigenissen mijn betrachting zijn.

100 Ik ben voorzichtiger dan de ouden, omdat ik Uw bevelen bewaard heb.

101 Ik heb mijn voeten geweerd van alle kwade paden, opdat ik Uw woord zou onderhouden.

102 Ik ben niet geweken van Uw rechten, want Gij hebt mij geleerd.

103 Hoe zoet zijn Uw redenen mijn gehemelte geweest, meer dan honing mijn mond!

104 Uit Uw bevelen krijg ik verstand, daarom haat ik alle leugenpaden.


Nun.
====


105 Uw woord is een lamp voor mijn voet, en een licht voor mijn pad.

106 Ik heb gezworen, en zal het bevestigen, dat ik onderhouden zal de rechten van Uw gerechtigheid.

107 Ik ben gans zeer verdrukt, Heere! maak mij levend naar Uw woord.

108 Laat U toch, o Heere! welgevallen de vrijwillige offeranden van mijn mond, en leer mij Uw rechten.

109 Mijn ziel is gedurig in mijn hand; nochtans vergeet ik Uw wet niet.

110 De goddelozen hebben mij een strik gelegd; nochtans ben ik niet afgedwaald van Uw bevelen.

111 Ik heb Uw getuigenissen genomen tot een eeuwige erve, want zij zijn de vrolijkheid van mijn hart.

112 Ik heb mijn hart geneigd, om Uw inzettingen eeuwig te doen, ten einde toe.


Samech.
=======


113 Ik haat de kwade ranken, maar heb Uw wet lief.

114 Gij zijt mijn Schuilplaats en mijn Schild; op Uw Woord heb ik gehoopt.

115 Wijkt van mij, gij boosdoeners! dat ik de geboden van mijn God moge bewaren.

116 Ondersteun mij naar Uw toezegging, opdat ik leve; en laat mij niet beschaamd worden over mijn hoop.

117 Ondersteun mij, zo zal ik behouden zijn; dan zal ik mij steeds in Uw inzettingen vermaken.

118 Gij vertreedt allen, die van Uw inzettingen afdwalen, want hun bedrog is leugen.

119 Gij doet alle goddelozen der aarde weg als schuim, daarom heb ik Uw getuigenissen lief.

120 Het haar van mijn vlees is te berge gerezen van verschrikking voor U, en ik heb gevreesd voor Uw oordelen.


Ain.
====


121 Ik heb recht en gerechtigheid gedaan; geef mij niet over aan mijn onderdrukkers.

122 Wees borg voor Uw knecht ten goede; laat de hovaardigen mij niet onderdrukken.

123 Mijn ogen zijn bezweken van verlangen naar Uw heil, en naar de toezegging van Uw rechtvaardigheid.

124 Doe bij Uw knecht naar Uw goedertierenheid, en leer mij Uw inzettingen.

125 Ik ben Uw knecht, maak mij verstandig, en ik zal Uw getuigenissen kennen.

126 Het is tijd voor de Heere, dat Hij werke, want zij hebben Uw wet verbroken.

127 Daarom heb ik Uw geboden lief, meer dan goud, ja, meer dan het fijnste goud.

128 Daarom heb ik al Uw bevelen, in alles, voor recht gehouden; maar alle valse pad heb ik gehaat.


Pe.
===


129 Uw getuigenissen zijn wonderbaar, daarom bewaart ze mijn ziel.

130 De opening van Uw woorden geeft licht, de onverstandigen verstandig makende.

131 Ik heb mijn mond wijd opengedaan, en gehijgd, want ik heb verlangd naar Uw geboden.

132 Zie mij aan, wees mij genadig, naar het recht aan hen, die Uw Naam beminnen.

133 Maak mijn voetstappen vast in Uw Woord, en laat geen ongerechtigheid over mij heersen.

134 Verlos mij van 's mensen overlast, en ik zal Uw bevelen onderhouden.

135 Doe Uw aangezicht lichten over Uw knecht, en leer mij Uw inzettingen.

136 Waterbeken vlieten af uit mijn ogen, omdat zij Uw wet niet onderhouden.


Tsade.
======


137 Heere! Gij zijt rechtvaardig, en elk van Uw oordelen is recht.

138 Gij hebt de gerechtigheid van Uw getuigenissen, en de waarheid hogelijk geboden.

139 Mijn ijver heeft mij doen vergaan, omdat mijn tegenpartijders Uw woorden vergeten hebben.

140 Uw woord is zeer gelouterd, en Uw knecht heeft het lief.

141 Ik ben klein en veracht, doch Uw bevelen vergeet ik niet.

142 Uw gerechtigheid is gerechtigheid in eeuwigheid, en Uw wet is de waarheid.

143 Benauwdheid en angst hebben mij getroffen, doch Uw geboden zijn mijn vermakingen.

144 De gerechtigheid van Uw getuigenissen is in eeuwigheid; doe ze mij verstaan, zo zal ik leven.


Koph.
=====


145 Ik heb van ganser harte geroepen: verhoor mij, o Heere! ik zal Uw inzettingen bewaren.

146 Ik heb U aangeroepen, verlos mij, en ik zal Uw getuigenissen onderhouden.

147 Ik ben de morgenschemering voorgekomen, en heb geschrei gemaakt; op Uw woord heb ik gehoopt.

148 Mijn ogen komen de nachtwaken voor, om Uw rede te betrachten.

149 Hoor mijn stem naar Uw goedertierenheid, o Heere! maak mij levend naar Uw recht.

150 Die kwade praktijken najagen, naderen mij, zij wijken ver van Uw wet.

151 Maar Gij, Heere! zijt nabij, en al Uw geboden zijn waarheid.

152 Van ouds heb ik geweten van Uw getuigenissen, dat Gij ze in eeuwigheid gegrond hebt.


Resch.
======


153 Zie mijn ellende aan, en help mij uit, want Uw wet heb ik niet vergeten.

154 Twist mijn twistzaak, en verlos mij, maak mij levend, naar Uw toezegging.

155 Het heil is ver van de goddelozen, want zij zoeken Uw inzettingen niet.

156 Heere! Uw barmhartigheden zijn vele; maak mij levend naar Uw rechten.

157 Mijn vervolgers en mijn tegenpartijders zijn vele, maar van Uw getuigenissen wijk ik niet.

158 Ik heb gezien hen, die trouweloos handelen, en het verdroot mij, dat zij Uw woord niet onderhielden.

159 Zie aan, dat ik Uw bevelen lief heb, o Heere! maak mij levend naar Uw goedertierenheid.

160 Het begin van Uw woord is waarheid, en in eeuwigheid is al het recht van Uw gerechtigheid.


Schin.
======


161 De vorsten hebben mij vervolgd zonder oorzaak; maar mijn hart heeft gevreesd voor Uw woord.

162 Ik ben vrolijk over Uw toezegging, als een, die een grote buit vindt.

163 Ik haat de valsheid, en heb er een gruwel van; maar Uw wet heb ik lief.

164 Ik loof U zevenmaal des daags, over de rechten van Uw gerechtigheid.

165 Die Uw wet beminnen, hebben grote vrede, en zij hebben geen aanstoot.

166 O Heere! ik hoop op Uw heil, en doe Uw geboden.

167 Mijn ziel onderhoudt Uw getuigenissen, en ik heb ze zeer lief.

168 Ik onderhoud Uw bevelen en Uw getuigenissen, want al mijn wegen zijn voor U.


Thau.
=====


169 O Heere! laat mijn geschrei voor Uw aanschijn naderen, maak mij verstandig naar Uw woord.

170 Laat mijn smeken voor Uw aanschijn komen, red mij naar Uw toezegging.

171 Mijn lippen zullen Uw lof overvloedig uitstorten, als Gij mij Uw inzettingen zult geleerd hebben.

172 Mijn tong zal spraak houden van Uw rede, want al Uw geboden zijn rechtvaardigheid.

173 Laat Uw hand mij te hulp komen, want ik heb Uw bevelen verkoren.

174 O Heere! ik verlang naar Uw heil, en Uw wet is al mijn vermaking.

175 Laat mijn ziel leven, en zij zal U loven, en laat Uw rechten mij helpen.

176 Ik heb gedwaald als een verloren schaap; zoek Uw knecht, want Uw geboden heb ik niet vergeten.







Gebed om bescherming tegen boze mensen
======================================




120
===

1 Een lied Hammaälôth.

Ik heb tot de Heere geroepen in mijn benauwdheid, en Hij heeft mij verhoord.2 O Heere! red mijn ziel van de valse lippen, van de bedriegelijke tong.

3 Wat zal U de bedriegelijke tong geven, of wat zal zij U toevoegen?

4 Scherpe pijlen van een machtige, alsook gloeiende jeneverkolen !

5 O, wee mij, dat ik een vreemdeling ben in Mesech, dat ik in de tenten van Kedar woon.

6 Mijn ziel heeft lang gewoond bij hen, die de vrede haten.

7 Ik ben vreedzaam; maar als ik spreek, zijn zij aan de oorlog.







God is de getrouwe Bewaarder van Zijn volk
==========================================




121
===

1 Een lied Hammaälôth.

Ik hef mijn ogen op naar de bergen, van waar mijn hulp komen zal.2 Mijn hulp is van de Heere, Die hemel en aarde gemaakt heeft.

3 Hij zal uw voet niet laten wankelen; uw Bewaarder zal niet sluimeren.

4 Ziet, de Bewaarder Israëls zal niet sluimeren, noch slapen.

5 De Heere is uw Bewaarder, de Heere is uw Schaduw, aan uw rechterhand.

6 De zon zal u des daags niet steken, noch de maan des nachts.

7 De Heere zal u bewaren van alle kwaad; uw ziel zal Hij bewaren.

8 De Heere zal uw uitgang en uw ingang bewaren, van nu aan tot in eeuwigheid.







De heerlijkheid van Jeruzalem
=============================




122
===

1 Een lied Hammaälôth, van David. Ik verblijd mij in hen, die tot mij zeggen: Wij zullen in het huis des Heeren gaan.

2 Onze voeten zijn staande in uw poorten, o Jeruzalem!

3 Jeruzalem is gebouwd, als een stad, die wèl samengevoegd is;

4 Waarheen de stammen opgaan, de stammen des Heeren, tot de getuigenis Israëls, om de Naam des Heeren te danken.

5 Want dáár zijn de stoelen van het gericht gezet, de stoelen van het huis van David.

6 Bidt om de vrede van Jeruzalem; wel moeten zij varen, die u beminnen.

7 Vrede zij in uw vesting, welvaren in uw paleizen.

8 Om mijn broeders en mijn vrienden, zal ik nu spreken, vrede zij in u!

9 Om het huis van de Heere, onze God, zal ik het goede voor u zoeken.







Bede om redding
===============




123
===

1 Een lied Hammaälôth.

Ik hef mijn ogen op tot U, Die in de hemelen zit.2 Zie, gelijk de ogen der knechten zijn op de hand van hun heren; gelijk de ogen der dienstmaagd zijn op de hand van haar vrouw; alzo zijn onze ogen op de Heere, onze God, totdat Hij ons genadig zij.

3 Wees ons genadig, o Heere! wees ons genadig, want wij zijn de verachting veel te zat.

4 Onze ziel is veel te zat de spot der weelderigen, de verachting der hovaardigen.







God is met ons in de hoogste nood
=================================




124
===

1 Een lied Hammaälôth, van David. Ten ware de Heere, Die bij ons geweest is, zegge nu Israël,

2 Ten ware de Heere, Die bij ons geweest is, toen de mensen tegen ons opstonden;

3 Toen zouden zij ons levend verslonden hebben, als hun toorn tegen ons ontstak.

4 Toen zouden ons de wateren overlopen hebben; een stroom zou over onze ziel gegaan zijn.

5 Toen zouden de onstuimige wateren over onze ziel gegaan zijn.

6 De Heere zij geloofd, Die ons in hun tanden niet heeft overgegeven tot een roof.

7 Onze ziel is ontkomen, als een vogel uit de strik van de vogelvangers; de strik is gebroken, en wij zijn ontkomen.

8 Onze hulp is in de Naam des Heeren, Die hemel en aarde gemaakt heeft.







Israëls Beschermer
==================




125
===

1 Een lied Hammaälôth.

Die op de Heere vertrouwen, zijn als de berg Sion, die niet wankelt, maar blijft in eeuwigheid.2 Rondom Jeruzalem zijn bergen; alzo is de Heere rondom Zijn volk, van nu aan tot in eeuwigheid.

3 Want de scepter der goddeloosheid zal niet rusten op het lot der rechtvaardigen; opdat de rechtvaardigen hun handen niet uitstrekken tot onrecht.

4 Heere! doe de goeden wel, en hun, die oprecht zijn in hun harten.

5 Maar die zich neigen tot hun kromme wegen, die zal de Heere weg doen gaan met de werkers der ongerechtigheid. Vrede zal over Israël zijn!







Dank voor wonderbare verlossing
===============================




126
===

1 Een lied Hammaälôth.

Toen de Heere de gevangenen Sions terugbracht, waren wij gelijk, aan hen die dromen.2 Toen werd onze mond vervuld met lachen, en onze tong met gejuich; toen zeide men onder de heidenen: De Heere heeft grote dingen aan dezen gedaan.

3 De Heere heeft grote dingen bij ons gedaan; daarom zijn wij verblijd.

4 O Heere! wend onze gevangenis, gelijk waterstromen in het zuiden.

5 Die met tranen zaaien, zullen met gejuich maaien.

6 Die het zaad draagt, dat men zaaien zal, gaat al gaande en wenende; maar voorzeker zal hij met gejuich weerkomen, dragende zijn schoven.







Gods zegen is onmisbaar
=======================




127
===

1 Een lied Hammaälôth, van Sálomo. Zo de Heere het huis niet bouwt, tevergeefs arbeiden zijn bouwlieden daaraan; zo de Heere de stad niet bewaart, tevergeefs waakt de wachter.

2 Het is tevergeefs, dat gij vroeg opstaat, laat opblijft, eet brood der smarten; het is alzo, dat Hij het Zijn beminden als in de slaap geeft.

3 Ziet, de kinderen zijn een erfdeel des Heeren; de vrucht van de buik is een beloning.

4 Gelijk de pijlen zijn in de hand van een held, zo zijn de zonen der jeugd.

5 Welgelukzalig is de man, die zijn pijlkoker daarmee gevuld heeft; zij zullen niet beschaamd worden, als zij met de vijanden spreken zullen in de poort.







Zegen in het huisgezin
======================




128
===

1 Een lied Hammaälôth.

Welgelukzalig is een ieder, die de Heere vreest, die in Zijn wegen wandelt.2 Want gij zult eten de arbeid uwer handen; welgelukzalig zult gij zijn, en het zal u welgaan.

3 Uw vrouw zal wezen als een vruchtbare wijnstok aan de zijden van uw huis; uw kinderen als olijfplanten rondom uw tafel.

4 Ziet, alzo zal voorzeker die man gezegend worden, die de Heere vreest.

5 De Heere zal u zegenen uit Sion, en gij zult het goede van Jeruzalem aanschouwen al de dagen van uw leven;

6 En gij zult uw kindskinderen zien. Vrede over Israël!







De gemeente Gods vervolgd, maar niet uitgeroeid
===============================================




129
===

1 Een lied Hammaälôth.

Zij hebben mij dikwijls benauwd van mijn jeugd af, zegge nu Israël;2 Zij hebben mij dikwijls van mijn jeugd af benauwd; evenwel hebben zij mij niet overmocht.

3 Ploegers hebben op mijn rug geploegd; zij hebben hun voren lang getogen.

4 De Heere, Die rechtvaardig is, heeft de touwen der goddelozen afgehouwen.

5 Laat hen beschaamd en achterwaarts gedreven worden, allen, die Sion haten.

6 Laat hen worden als gras op de daken, dat verdort, eer men het uittrekt;

7 Waarmee de maaier zijn hand niet vult, noch de garvenbinder zijn arm;

8 En die voorbijgaan, niet zeggen: De zegen des Heeren zij bij u! Wij zegenen u in de Naam des Heeren.







Boetpsalm
=========




130
===

1 Een lied Hammaälôth.

Uit de diepten roep ik tot U, o Heere!2 Heere! hoor naar mijn stem; laat Uw oren opmerkende zijn op de stem van mijn smekingen.

3 Zo Gij, Heere! de ongerechtigheden gadeslaat; Heere! wie zal bestaan?

4 Maar bij U is vergeving, opdat Gij gevreesd wordt.

5 Ik verwacht de Heere; mijn ziel verwacht, en ik hoop op Zijn Woord.

6 Mijn ziel wacht op de Heere, meer dan de wachters op de morgen; de wachters op de morgen.

7 Israël hope op de Heere, want bij de Heere is goedertierenheid, en bij Hem is veel verlossing.

8 En Hij zal Israël verlossen van al zijn ongerechtigheden.







Berusting
=========




131
===

1 Een lied Hammaälôth, van David. O Heere! mijn hart is niet verheven, en mijn ogen zijn niet hoog; ook heb ik niet gewandeld in dingen mij te groot en te wonderlijk.

2 Zo ik mijn ziel niet heb gezet en stil gehouden, gelijk een gespeend kind bij zijn moeder! Mijn ziel is als een gespeend kind in mij.

3 Israël hope op de Heere van nu aan tot in eeuwigheid.







Gebed voor Sion
===============




132
===

1 Een lied Hammaälôth.

O Heere! gedenk aan David, aan al zijn lijden;2 Dat hij de Heere gezworen heeft, de Machtige Jakobs gelofte gedaan heeft, zeggende:

3 Zo ik in de tent van mijn huis inga, zo ik op de sponde van mijn bed klimme!

4 Zo ik mijn ogen slaap geve, mijn oogleden sluimering;

5 Totdat ik voor de Heere een plaats gevonden zal hebben, woningen voor de Machtige Jakobs!

6 Ziet, wij hebben van haar gehoord in Efratha; wij hebben haar gevonden in de velden van Jaär.

7 Wij zullen in Zijn woningen ingaan, wij zullen ons neerbuigen voor de voetbank Zijner voeten.

8 Sta op, Heere! tot Uw rust, Gij en de ark Uwer sterkte!

9 Dat Uw priesters bekleed worden met gerechtigheid, en dat Uw gunstgenoten juichen.

10 Weer het aangezicht van Uw Gezalfde niet af, om David, Uw knecht.

11 De Heere heeft David de waarheid gezworen, waarvan Hij niet wijken zal, zeggende: Van de vrucht van uw buik zal Ik op uw troon zetten.

12 Indien uw zonen Mijn verbond zullen houden, en Mijn getuigenissen, die Ik hun leren zal; zo zullen ook hun zonen tot in eeuwigheid op uw troon zitten.

13 Want de Heere heeft Sion verkoren, Hij heeft het begeerd tot Zijn woonplaats, zeggende:

14 Dit is Mijn rust tot in eeuwigheid, hier zal Ik wonen, want Ik heb ze begeerd.

15 Ik zal haar kost rijkelijk zegenen, haar nooddruftigen zal Ik met brood verzadigen.

16 En haar priesters zal Ik met heil bekleden, en haar gunstgenoten zullen zeer juichen.

17 Daar zal Ik David een hoorn doen uitspruiten; Ik heb voor Mijn Gezalfde een lamp toegericht.

18 Ik zal zijn vijanden met schaamte bekleden; maar op hem zal zijn kroon bloeien.







Zegen der broederlijke liefde
=============================




133
===

1 Een lied Hammaälôth, van David. Ziet, hoe goed en hoe liefelijk is het, dat broeders ook samenwonen.

2 Het is, gelijk de kostbare olie op het hoofd, neerdalende op de baard, de baard van Aäron, die neerdaalt tot op de zoom van zijn klederen.

3 Het is gelijk de dauw van Hermon, en die neerdaalt op de bergen van Sion, want de Heere gebiedt aldaar de zegen en het leven tot in eeuwigheid.







Opwekking om God te loven
=========================




134
===

1 Een lied Hammaälôth.

Ziet, looft de Heere, al gij knechten des Heeren! gij, die elke nacht in het huis des Heeren staat.2 Heft uw handen op naar het heiligdom, en looft de Heere.

3 De Heere zegene u uit Sion, Hij, Die de hemel en de aarde gemaakt heeft.







Gods macht en de ijdelheid van de afgoden
=========================================




135
===

1 Hallelujah! Prijst de Naam des Heeren, prijst Hem, gij knechten des Heeren!

2 Gij, die staat in het huis des Heeren, in de voorhoven van het huis van onze God!

3 Looft de Heere, want de Heere is goed; psalmzingt Zijn Naam, want Hij is liefelijk.

4 Want de Heere heeft Zich Jakob verkoren, Israël tot Zijn eigendom.

5 Want ik weet, dat de Heere groot is, en dat onze Heere boven alle goden is.

6 Al wat de Heere behaagt, doet Hij, in de hemelen, en op de aarde, in de zeeën en alle afgronden.

7 Hij doet dampen opklimmen van het einde der aarde; Hij maakt de bliksemen met de regen; Hij brengt de wind uit Zijn schatkamers voort.

8 Die de eerstgeborenen van Egypte sloeg, van de mens af tot het vee toe.

9 Hij zond tekenen en wonderen in het midden van u, o Egypte! tegen Faraö en tegen al zijn knechten.

10 Die veel volken sloeg, en machtige koningen doodde;

11 Sihon, de koning der Amorieten, en Og, de koning van Basan, en al de koninkrijken van Kanaän,

12 En Hij gaf hun land ten erve, ten erve aan Zijn volk Israël.

13 O Heere! Uw Naam is in eeuwigheid; Heere! Uw gedachtenis is van geslacht tot geslacht.

14 Want de Heere zal Zijn volk richten, en het zal Hem berouwen over Zijn knechten.

15 De afgoden der heidenen zijn zilver en goud, een werk van mensenhanden.

16 Zij hebben een mond, maar spreken niet; zij hebben ogen, maar zien niet;

17 Oren hebben zij, maar horen niet; ook is er geen adem in hun mond.

18 Dat die ze maken, hun gelijk worden, en al wie op hen vertrouwt.

19 Gij huis Israëls! looft de Heere; gij huis van Aäron! looft de Heere.

20 Gij huis van Levi! looft de Heere; gij die de Heere vreest! looft de Heere.

21 Geloofd zij de Heere uit Sion, Die te Jeruzalem woont. Hallelujah!







Gods goedertierenheid duurt tot in eeuwigheid
=============================================




136
===

1 Looft de Heere, want Hij is goed; want Zijn goedertierenheid is in eeuwigheid;

2 Looft de God der goden; want Zijn goedertierenheid is in eeuwigheid.

3 Looft de Heere der heren; want Zijn goedertierenheid is in eeuwigheid.

4 Hem, Die alleen grote wonderen doet; want Zijn goedertierenheid is in eeuwigheid.

5 Hem Die de hemelen met verstand gemaakt heeft; want Zijn goedertierenheid is in eeuwigheid.

6 Hem, Die de aarde op het water uitgespannen heeft; want Zijn goedertierenheid is in eeuwigheid.

7 Hem Die de grote lichten heeft gemaakt; want Zijn goedertierenheid is in eeuwigheid.

8 De zon tot heerschappij op de dag; want Zijn goedertierenheid is in eeuwigheid.

9 De maan en sterren tot heerschappij in de nacht; want Zijn goedertierenheid is in eeuwigheid.

10 Hem, Die de Egyptenaren geslagen heeft in hun eerstgeborenen; want Zijn goedertierenheid is in eeuwigheid.

11 En heeft Israël uit het midden van hen uitgeleid; want Zijn goedertierenheid is in eeuwigheid.

12 Met een sterke hand, en met een uitgestrekte arm; want Zijn goedertierenheid is in eeuwigheid.

13 Hem, Die de Schelfzee in delen deelde; want Zijn goedertierenheid is in eeuwigheid.

14 En voerde Israël door het midden van haar; want Zijn goedertierenheid is in eeuwigheid.

15 Hij heeft Faraö met zijn heer gestort in de Schelfzee; want Zijn goedertierenheid is in eeuwigheid.

16 Die Zijn volk door de woestijn geleid heeft; want Zijn goedertierenheid is in eeuwigheid.

17 Die grote koningen geslagen heeft; want Zijn goedertierenheid is in eeuwigheid.

18 En heeft heerlijke koningen gedood; want Zijn goedertierenheid is in eeuwigheid.

19 Sihon, de Amorietische koning; want Zijn goedertierenheid is in eeuwigheid.

20 En Og, de koning van Basan; want Zijn goedertierenheid is in eeuwigheid.

21 En heeft hun land ten erve gegeven; want Zijn goedertierenheid is in eeuwigheid.

22 Ten erve aan Zijn knecht Israël; want Zijn goedertierenheid is in eeuwigheid.

23 Die aan ons gedacht heeft in onze nederigheid; want Zijn goedertierenheid is in eeuwigheid.

24 En Hij heeft ons aan onze tegenpartijders ontrukt; want Zijn goedertierenheid is in eeuwigheid.

25 Die alle vlees spijs geeft; want Zijn goedertierenheid is in eeuwigheid.

26 Looft de God des hemels; want Zijn goedertierenheid is in eeuwigheid.







Klacht van de Joden in Babel
============================




137
===

1 Aan de rivieren van Babel, daar zaten wij, ook weenden wij, als wij gedachten aan Sion.

2 Wij hebben onze harpen gehangen aan de wilgen, die aldaar zijn.

3 Toen zij, die ons aldaar gevangen hielden, de woorden van een lied van ons begeerden, en zij, die ons overhoop geworpen hadden, vreugde, zeggende: Zingt ons een van de liederen Sions;

4 Zeiden wij: Hoe zouden wij een lied des Heeren zingen in een vreemd land?

5 Indien ik u vergeet, o Jeruzalem! zo vergete mijn rechterhand zichzelf!

6 Mijn tong kleve aan mijn gehemelte, zo ik aan u niet gedenk, zo ik Jeruzalem niet verhef boven het hoogste van mijn blijdschap!

7 Heere! gedenk aan de kinderen van Edom, aan de dag van Jeruzalem; die daar zeiden: Ontbloot ze, ontbloot ze, tot haar fundament toe!

8 O dochter van Babel! die verwoest zult worden, welgelukzalig zal hij zijn, die u uw misdaad vergelden zal, die gij aan ons misdaan hebt.

9 Welgelukzalig zal hij zijn, die uw kinderkens grijpen, en aan de steenrots verpletteren zal.







Dankzegging voor verlossing
===========================




138
===

1 Een psalm van David.

Ik zal U loven met mijn gehele hart; in de tegenwoordigheid der goden zal ik U psalmzingen.2 Ik zal mij neerbuigen naar het paleis Uwer heiligheid, en ik zal Uw Naam loven, om Uw goedertierenheid en om Uw waarheid; want Gij hebt vanwege Uw ganse Naam Uw woord groot gemaakt.

3 Ten dage, als ik riep, zo hebt Gij mij verhoord; Gij hebt mij versterkt met kracht in mijn ziel.

4 Alle koningen der aarde zullen U, o Heere! loven, wanneer zij gehoord zullen hebben de redenen van Uw mond.

5 En zij zullen zingen van de wegen des Heeren, want de heerlijkheid des Heeren is groot.

6 Want de Heere is hoog, nochtans ziet Hij de nederige aan, en de verhevene kent Hij van verre.

7 Als ik wandel in het midden der benauwdheid, maakt Gij mij levend; Uw hand strekt Gij uit tegen de toorn van mijn vijanden, en Uw rechterhand behoudt mij.

8 De Heere zal het voor mij voleinden; Uw goedertierenheid, Heere! is in eeuwigheid; en laat niet varen de werken Uwer handen.







De goddelijke alwetendheid
==========================




139
===

1 Een psalm van David, voor de opperzangmeester.

Heere! Gij doorgrondt en kent mij.2 Gij weet mijn zitten en mijn opstaan; Gij verstaat van verre mijn gedachten.

3 Gij omringt mijn gaan en mijn liggen; en Gij zijt al mijn wegen gewend.

4 Als er nog geen woord op mijn tong is, zie, Heere! Gij weet het alles.

5 Gij bezet mij van achteren en van voren, en Gij zet Uw hand op mij.

6 De kennis is mij te wonderbaar, zij is hoog, ik kan er niet bij.

7 Waar zou ik heengaan voor Uw Geest en waar zou ik heenvlieden voor Uw aangezicht?

8 Zo ik opvoer ten hemel, Gij zijt daar; of bedde ik mij in de hel, zie, Gij zijt daar.

9 Nam ik vleugelen van de dageraad, woonde ik aan het uiterste der zee;

10 Ook dáár zou Uw hand mij geleiden, en Uw rechterhand zou mij houden.

11 Indien ik zeide: De duisternis zal mij immers bedekken; dan is de nacht een licht om mij.

12 Ook verduistert de duisternis voor U niet; maar de nacht licht als de dag; de duisternis is als het licht.

13 Want Gij bezit mijn nieren; Gij hebt mij in de buik van mijn moeder bedekt.

14 Ik loof U, omdat ik op een heel ontzagwekkende wijze wonderbaar gemaakt ben; wonderlijk zijn Uw werken, ook weet het mijn ziel zeer wel.

15 Mijn gebeente was voor U niet verborgen, toen ik in het verborgene gemaakt ben, en als een borduursel gewrocht ben, in de nederste delen der aarde.

16 Uw ogen hebben mijn ongevormde klomp gezien; en al deze dingen waren in Uw boek geschreven, de dagen als zij geformeerd zouden worden, toen nog geen van die was.

17 Daarom, hoe kostbaar zijn mij, o God, Uw gedachten! hoe machtig veel zijn haar sommen!

18 Zou ik ze tellen? Zij zijn meer dan het zand; word ik wakker, zo ben ik nog bij U.

19 O God! dat Gij de goddeloze ombracht! en gij, mannen des bloeds, wijkt van mij!

20 Die van U schandelijk spreken, en Uw vijanden ijdel verheffen.

21 Zou ik niet haten, Heere! die U haten? en verdriet hebben in hen, die tegen U opstaan?

22 Ik haat hen met volkomen haat, tot vijanden zijn zij mij.

23 Doorgrond mij, o God! en ken mijn hart; beproef mij, en ken mijn gedachten.

24 En zie, of bij mij een schadelijke weg zij; en leid mij op de eeuwige weg.







Gebed om bescherming tegen goddeloze mensen
===========================================




140
===

1 Een psalm van David, voor de opperzangmeester.

2 Red mij, Heere! van de kwade mens; behoed mij voor de man van alle geweld;

3 Die veel kwaad in het hart denken, elke dag samenkomen om te oorlogen.

4 Zij scherpen hun tong, als een slang; heet addervergift is onder hun lippen. Sela.

5 Bewaar mij, Heere! van de handen van de goddeloze; behoed mij van de man van alle geweld; van hen, die mijn voeten denken weg te stoten.

6 De hovaardigen hebben mij een strik verborgen, en koorden; zij hebben een net uitgespreid aan de zijde van de weg; valstrikken hebben zij mij gezet. Sela.

7 Ik heb tot de Heere gezegd: Gij zijt mijn God; neem ter ore, o Heere! de stem van mijn smekingen.

8 Heere, Heere, Sterkte mijns heils! Gij hebt mijn hoofd bedekt ten dage van de strijd.

9 Geef, Heere! de begeerten van de goddeloze niet; bevorder zijn kwaad voornemen niet; zij zouden zich verheffen. Sela.

10 Aangaande het hoofd van hen, die mij omringen, de overlast van hun lippen overdekke hen.

11 Vurige kolen moeten op hen geschud worden; Hij doe hen vallen in het vuur, in diepe kuilen, dat zij niet weer opstaan.

12 Een man van kwade tong zal op de aarde niet bevestigd worden; een boos man van geweld, die zal men jagen, totdat hij geheel verdreven is.

13 Ik weet, dat de Heere de rechtzaak van de ellendige, en het recht van de nooddruftigen zal uitvoeren.

14 Gewis, de rechtvaardigen zullen Uw Naam loven; de oprechten zullen voor Uw aangezicht blijven.







Gebed om versterking tegen de verzoekingen
==========================================




141
===

1 Een psalm van David.

Heere! ik roep U aan, haast U tot mij; neem mijn stem ter ore, als ik tot U roep.2 Mijn gebed worde gesteld als reukwerk voor Uw aangezicht, het opheffen van mijn handen als het avondoffer.

3 Heere! zet een wacht voor mijn mond, behoed de deur van mijn lippen.

4 Neig mijn hart niet tot een kwade zaak, om enige handel in goddeloosheid te handelen, met mannen, die ongerechtigheid werken; en dat ik niet ete van hun lekkernijen.

5 De rechtvaardige sla mij, het zal weldadigheid zijn; en hij bestraffe mij, het zal olie voor het hoofd zijn, het zal mijn hoofd niet breken; want nog zal ook mijn gebed voor hen zijn in hun tegenspoeden.

6 Hun rechters zijn aan de zijde der steenrots vrijgelaten geweest, en hebben gehoord mijn redenen, dat zij aangenaam waren.

7 Onze beenderen zijn verstrooid aan de mond van het graf, gelijk of iemand op de aarde iets gekloofd en verdeeld had.

8 Doch op U zijn mijn ogen, Heere, Heere! op U betrouw ik, ontbloot mijn ziel niet.

9 Bewaar mij voor het geweld van de strik, die zij mij gelegd hebben, en voor de valstrikken van de werkers der ongerechtigheid.

10 Dat de goddelozen elk in zijn garen vallen, te zamen, totdat ik zal zijn voorbijgegaan.







Bede om hulp in groot gevaar
============================




142
===

1 Een onderwijzing van David, een gebed, toen hij in de spelonk was.

2 Ik riep met mijn stem tot de Heere; ik smeekte tot de Heere met mijn stem.

3 Ik stortte mijn klacht uit voor Zijn aangezicht; ik gaf te kennen voor Zijn aangezicht mijn benauwdheid.

4 Toen mijn geest in mij overstelpt was, zo hebt Gij mijn pad gekend. Zij hebben mij een strik verborgen op de weg, die ik gaan zou.

5 Ik zag uit ter rechterhand, en ziet, zo was er niemand, die mij kende, er was geen ontvlieden voor mij; niemand zorgde voor mijn ziel.

6 Tot U riep ik, o Heere! ik zeide: Gij zijt mijn toevlucht, mijn Deel in het land der levenden.

7 Let op mijn geschrei, want ik ben zeer uitgeteerd; red mij van mijn vervolgers, want zij zijn machtiger dan ik.

8 Voer mijn ziel uit de gevangenis, om Uw Naam te loven; de rechtvaardigen zullen mij omringen, wanneer Gij wel bij mij zult gedaan hebben.







Gebed om haastige verlossing van de vijanden
============================================




143
===

1 Een psalm van David.

O Heere! hoor mijn gebed, neig de oren tot mijn smekingen; verhoor mij naar Uw waarheid, naar Uw gerechtigheid.2 En ga niet in het gericht met Uw knecht; want niemand, die leeft, zal voor Uw aangezicht rechtvaardig zijn.

3 Want de vijand vervolgt mijn ziel, hij vertreedt mijn leven ter aarde; hij legt mij in duisternissen, als hen, die reeds lang dood zijn.

4 Daarom wordt mijn geest overstelpt in mij, mijn hart is verbaasd in het midden van mij.

5 Ik gedenk aan de dagen van ouds; ik overleg al Uw daden; ik spreek bij mijzelf van de werken Uwer handen.

6 Ik breid mijn handen uit tot U; mijn ziel is voor U als een dorstig land. Sela.

7 Verhoor mij haastig, Heere! mijn geest bezwijkt; verberg Uw aangezicht niet van mij, want ik zou gelijk worden aan hen, die in de kuil dalen.

8 Doe mij Uw goedertierenheid in de morgenstond horen, want ik betrouw op U; maak mij bekend de weg, die ik te gaan heb, want ik hef mijn ziel tot U op.

9 Red mij, Heere! van mijn vijanden; bij U schuil ik.

10 Leer mij Uw welbehagen doen, want Gij zijt mijn God! Uw goede Geest geleide mij in een effen land.

11 O Heere! maak mij levend, om Uws Naams wil; voer mijn ziel uit de benauwdheid, om Uw gerechtigheid.

12 En roei mijn vijanden uit, om Uw goedertierenheid, en breng hen om, allen, die mijn ziel beangstigen; want ik ben Uw knecht.







Gebed voor de overwinning
=========================




144
===

1 Een psalm van David.

Gezegend zij de Heere, mijn Rotssteen, Die mijn handen onderwijst ten strijde, mijn vingers ten oorlog;2 Mijn Goedertierenheid en mijn Burg, mijn Hoog Vertrek en mijn Bevrijder voor mij, mijn Schild, en aan Wie ik mij betrouw; Die mijn volk aan mij onderwerpt!

3 O Heere! wat is de mens, dat Gij hem kent, het kind des mensen, dat Gij het acht?

4 De mens is aan de ijdelheid gelijk; zijn dagen zijn als een voorbijgaande schaduw.

5 Neig Uw hemelen, Heere! en daal neer; raak de bergen aan, dat zij roken.

6 Bliksem bliksem, en verstrooi hen; zend Uw pijlen uit, en verdelg hen.

7 Steek Uw handen van de hoogte uit; ontzet mij, en ruk mij uit de grote wateren, uit de hand der vreemden;

8 Wier mond leugen spreekt, en hun rechterhand is een rechterhand van valsheid.

9 O God! ik zal U een nieuw lied zingen; met de luit en het tiensnarig instrument zal ik U psalmzingen.

10 Gij, Die de koningen overwinning geeft, Die Zijn knecht David ontzet van het boze zwaard;

11 Ontzet mij en red mij van de hand der vreemden, wier mond leugen spreekt, en hun rechterhand is een rechterhand van valsheid;

12 Opdat onze zonen zijn als planten, die groot geworden zijn in hun jeugd; onze dochters als hoekstenen, uitgehouwen naar de gelijkenis van een paleis.

13 Dat onze winkels vol zijnde, de ene voorraad na de andere uitgeven; dat onze kudden bij duizenden werpen, ja, bij tienduizenden op onze hoeven vermenigvuldigen.

14 Dat onze ossen wel geladen zijn; dat er geen inval noch uitval zij, noch gekrijs op onze straten.

15 Welgelukzalig is het volk, dat het alzo gaat; welgelukzalig is het volk, welks God de Heere is.







Loflied op Gods grootheid en goedheid
=====================================




145
===

1 Een lofzang van David.

Aleph. O mijn God, Gij Koning! ik zal U verhogen, en Uw Naam loven in eeuwigheid en altoos.2 Beth. Te allen dage zal ik U loven, en Uw Naam prijzen in eeuwigheid en altoos.

3 Gimel. De Heere is groot en zeer te prijzen, en Zijn grootheid is ondoorgrondelijk.

4 Daleth. Geslacht aan geslacht zal Uw werken roemen; en zij zullen Uw mogendheden verkondigen.

5 He. Ik zal uitspreken de heerlijkheid van de eer Uwer majesteit, en Uw wonderlijke daden.

6 Vau. En zij zullen vermelden de kracht van Uw vreselijke daden; en Uw grootheid, die zal ik vertellen.

7 Zain. Zij zullen de gedachtenis aan de grootheid van Uw goedheid overvloedig uitstorten, en zij zullen Uw gerechtigheid met gejuich verkondigen.

8 Cheth. Genadig en barmhartig is de Heere, lankmoedig en groot van goedertierenheid.

9 Teth. De Heere is aan allen goed, en Zijn barmhartigheden zijn over al Zijn werken.

10 Jod. Al Uw werken, Heere, zullen U loven, en Uw gunstgenoten zullen U zegenen.

11 Caph. Zij zullen de heerlijkheid van Uw Koninkrijk vermelden, en Uw mogendheid zullen zij uitspreken.

12 Lamed. Om de mensenkinderen bekend te maken Zijn mogendheden, en de eer der heerlijkheid van Zijn Koninkrijk.

13 Mem. Uw Koninkrijk is een Koninkrijk van alle eeuwen, en Uw heerschappij is in alle geslacht en geslacht.

14 Samech. De Heere ondersteunt allen, die vallen, en Hij richt op alle gebogenen.

15 Ain. Aller ogen wachten op U; en Gij geeft hun hun spijs te zijner tijd.

16 Pe. Gij doet Uw hand open, en verzadigt al wat er leeft, naar Uw welbehagen.

17 Tsade. De Heere is rechtvaardig in al Zijn wegen, en goedertieren in al Zijn werken.

18 Koph. De Heere is nabij allen, die Hem aanroepen, allen, die Hem aanroepen in waarheid.

19 Resch. Hij doet het welbehagen van hen, die Hem vrezen, en Hij hoort hun geroep, en verlost hen.

20 Schin. De Heere bewaart allen, die Hem liefhebben; maar Hij verdelgt alle goddelozen.

21 Thau. Mijn mond zal de prijs des Heeren uitspreken, en alle vlees zal Zijn heilige Naam loven in eeuwigheid en altoos.







God is eeuwig trouw
===================




146
===

1 Hallelujah! O mijn ziel! prijs de Heere.

2 Ik zal de Heere prijzen in mijn leven; ik zal mijn God psalmzingen, terwijl ik nog ben.

3 Vertrouwt niet op prinsen, op het mensenkind, bij wie geen heil is.

4 Zijn geest gaat uit, hij keert weer tot zijn aarde; te dien dage vergaan zijn raadslagen.

5 Welgelukzalig is hij, die de God Jakobs tot zijn Hulp heeft, wiens verwachting op de Heere, zijn God is;

6 Die de hemel en de aarde gemaakt heeft, de zee en al wat daarin is; Die trouw houdt in eeuwigheid.

7 Die de verdrukte recht doet, Die de hongerige brood geeft; de Heere maakt de gevangenen los.

8 De Heere opent de ogen der blinden; de Heere richt de gebogenen op; de Heere heeft de rechtvaardigen lief.

9 De Heere bewaart de vreemdelingen; Hij houdt de wees en de weduwe staande; maar de weg der goddelozen keert Hij om.

10 De Heere zal in eeuwigheid regeren; uw God, o Sion! is van geslacht tot geslacht. Hallelujah!







Lofpsalm
========




147
===

1 Looft de Heere, want onze God te psalmzingen is goed, omdat Hij liefelijk is; de lof is betamelijk.

2 De Heere bouwt Jeruzalem; Hij vergadert Israëls verdrevenen.

3 Hij geneest de gebrokenen van hart, en Hij verbindt hen in hun smarten.

4 Hij telt het getal der sterren; Hij noemt ze allen bij name.

5 Onze Heere is groot en van veel kracht; aan Zijn verstand is geen getal.

6 De Heere houdt de zachtmoedigen staande; de goddelozen vernedert Hij tot de aarde toe.

7 Zingt de Heere bij beurte met dankzegging; psalmzingt onze God op de harp.

8 Die de hemelen met wolken bedekt, Die voor de aarde regen bereidt; Die het gras op de bergen doet uitspruiten;

9 Die het vee zijn voeder geeft; aan de jonge raven, als zij roepen.

10 Hij heeft geen lust aan de sterkte van het paard; Hij heeft geen welgevallen aan de benen van de man.

11 De Heere heeft een welgevallen aan hen, die Hem vrezen, die op Zijn goedertierenheid hopen.

12 O Jeruzalem! roem de Heere; o Sion! loof uw God.

13 Want Hij maakt de grendels van uw poorten sterk; Hij zegent uw kinderen binnen in u.

14 Die uw gebied in vrede stelt; Hij verzadigt u met het vette der tarwe.

15 Hij zendt Zijn bevel op aarde; Zijn woord loopt zeer snel.

16 Hij geeft sneeuw als wol; Hij strooit de rijm als as.

17 Hij werpt Zijn ijs heen als stukken; wie zou bestaan voor Zijn koude?

18 Hij zendt Zijn woord, en doet ze smelten; Hij doet Zijn wind waaien, de wateren vloeien heen.

19 Hij maakt Jakob Zijn woorden bekend, Israël Zijn inzettingen en Zijn rechten.

20 Alzo heeft Hij geen volk gedaan; en Zijn rechten, die kennen zij niet. Hallelujah!







Alle schepselen loven de Heere
==============================




148
===

1 Hallelujah! Looft de Heere uit de hemelen; looft Hem in de hoogste plaatsen!

2 Looft Hem, al Zijn engelen! Looft Hem, al Zijn heerscharen!

3 Looft Hem, zon en maan! Looft Hem, al gij lichtende sterren!

4 Looft Hem, gij hemelen der hemelen! en gij wateren, die boven de hemelen zijt!

5 Dat zij de Naam des Heeren loven; want toen Hij het beval, zo werden zij geschapen.

6 En Hij heeft ze bevestigd voor altoos in eeuwigheid; Hij heeft hun een orde gegeven, die geen van hen zal overtreden.

7 Looft de Heere, van de aarde; gij walvissen en alle afgronden!

8 Vuur en hagel, sneeuw en damp; gij stormwind, die Zijn woord doet!

9 Gij bergen en alle heuvels; vruchtbomen en alle cederbomen!

10 Het wild gedierte en alle vee; kruipend gedierte en gevleugeld gevogelte!

11 Gij koningen der aarde, en alle volken, gij vorsten, en alle rechters der aarde!

12 Jongelingen en ook maagden; gij ouden met de jongen!

13 Dat zij de Naam des Heeren loven; want Zijn Naam alleen is hoog verheven; Zijn majesteit is over de aarde en de hemel.

14 En Hij heeft de hoorn van Zijn volk verhoogd, de roem van al Zijn gunstgenoten, de kinderen Israëls, het volk, dat nabij Hem is. Hallelujah!







Vermaning tot dankzegging
=========================




149
===

1 Hallelujah! Zingt de Heere een nieuw lied; Zijn lof zij in de gemeente Zijner gunstgenoten.

2 Dat Israël zich verblijde in Hem, Die hem gemaakt heeft; dat de kinderen Sions zich verheugen over hun Koning.

3 Dat zij Zijn Naam loven op de fluit; dat zij Hem psalmzingen op de trommel en harp.

4 Want de Heere heeft een welgevallen aan Zijn volk; Hij zal de zachtmoedigen versieren met heil.

5 Dat Zijn gunstgenoten van vreugde opspringen, om die eer; dat zij juichen op hun legersteden.

6 De lofverheffingen Gods zullen in hun keel zijn; en een tweesnijdend zwaard in hun hand;

7 Om wraak te doen over de heidenen, en bestraffingen over de volken;

8 Om hun koningen te binden met ketenen, en hun achtbaren met ijzeren boeien;

9 Om het beschreven recht over hen te doen. Dit zal de heerlijkheid van al Zijn gunstgenoten zijn. Hallelujah!







Alles wat adem heeft, love de Heere!
====================================




150
===

1 Hallelujah! Looft God in Zijn heiligdom; looft Hem in het uitspansel Zijner sterkte!

2 Looft Hem vanwege Zijn mogendheden; looft Hem naar de menigvuldigheid van Zijn grootheid!

3 Looft Hem met geklank der bazuin; looft Hem met de luit en met de harp!

4 Looft Hem met de trommel en fluit; looft Hem met snarenspel en orgel!

5 Looft Hem met hel klinkende cimbalen; looft Hem met cimbalen van vreugdegeluid!

6 Alles, wat adem heeft, love de Heere! Hallelujah!




